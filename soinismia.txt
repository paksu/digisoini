Onneksi on Vasemmistoliito
Vasemmistoliiton perustivat entiset kommunistit. Punavihreäksi puolueeksi. Olin kaksi kesää nuorena leipätehtaalla töissä. Siellä oli SKP/SKDL voimissaan. Teimme joka työpäivä Kansan Uutisten Tietoa Kaaliin kysymykset. Kommunistit kertoivat, että minulla oli ” väärä tietoisuus”, vaikka vastaukset menivät enimmäkseen oikein. Marxilaista taivasta ei tullutkaan. Lenin makasi mausoleumissaan. Viime vaalikaudella Vasemmistoliitto erotti Markus Mustajärven ja Jyrki Yrttiahon heti kauden aluksi eduskuntaryhmästä. Tällä vaalikaudella ryhmä tekee Mustajärven nuoteilla politiikkaa, eikä Yrttiahokaan enää ole vihainen. Paavo Arhinmäki oli viime eduskuntavaaleissa aika hyvässä kiidossa, kunnes sortui huuhaatalouteen. Lisää velkaa, lisää velkaa, lisää velkaa.  Loppukiri katkesi kuin kanan lento. Li Andersson jatkaa samalla janalla. Kahdeksan tunnin palkka kuuden tunnin työstä. Haloo? Eikö NYT-liite voisi kysyä, mistä rahat?  Jos se kerran noin helppoa on, niin eikö pistetä työaika puoliksi saman tien. Sekin varmaankin marxinmatematiikalla ei maksa mitään. Onneksi on Vasemmistoliitto. Kenen onneksi? Nuorten ja opiskelijoiden, joille tämä vanhojen puolueiden kokoama velka jää maksettavaksi. Ei se mitään. Raha on vanha foinikealainen keksintö. Painetaan lisää. Jari Myllykosken kanssa varmaan tapaamme Kokemäen Juhannusraveissa. Politiikkaa ei silloin puhuta vaan syödään savukanaa. Äijäruokaa. Tofu jää toiseksi ja toisille.
Myllerrys tulossa
Orlandon kauhealla terrori-iskulla on merkittäviä seurauksia. Keskustelu käy kuumana. Isku osuu monella tavalla moneen suuntaan. Ruumisröykkiöiden keskellä ei saisi olla voittajia – niitä kuitenkin on, jotka ottavat tästä kaiken irti. Ja onnistuvat. Tähän terroristi pyrkii. Toisen ihmisen henki ei merkitse mitään. Surullista. Mikäli Britannia eroaa Euroopan Unionista on myllerrys Euroopassa tosiasia. Suomi liittyi sellaiseen Unioniin , jossa britit olivat mukana. Tunnen paljon brittipoliitikkoja. Ilman heitä EU häviää, jopa niin paljon, että se ei sitä kestä. Missä EU, siellä ongelma. Vasemmistoliiton Li Andersson kannattaa kuuden tunnin työpäivää. Jos hän itse tekee puheenjohtajana mainittuja työtunteja, tulee viime vaalien Paavo Arhinmäen pohjanoteeraus alitettua. Puheenjohtaja vastaa kaikesta kaiken aikaa. Kyllösistäkin, vaikka kukaan ei kysy. Jos Perussuomalainen mies sanoisi saman kuin vasemmistoliittolainen nainen…kaksoisstandardi toimii. Kirjoitin joku aika sitten lässytyksen lopusta ja tahdin muutoksesta. Retoriikan raaistumisesta. Eipä tarvinnut paljon odottaa. Kun asioita seuraa pitkällä kokemuksella yllätyksiä tulee harvemmin ja ne ovat ikäviä. Vallankumous syö lapsensa, kokonaisen kommunistin. Ei koska enää stalinistista terroria, sandinistista propagandaa, partisaaniromantiikkaa, eikä uusia sivuja kommunismin mustaan kirjaan. Kommunismi on rutto ja natsismi kolera. Saman totalitarismin rujot lapset. Ei koskaan enää. Euroopassa poliittinen puhuri yltyy. Sillä on syynsä. Mikään ei synny tyhjästä, eikä hetkessä. Korruptio tuhoaa jokaisen järjestelmän. Se on kuin home. Kun se pääsee taloksi, on tuho tuloksena. Myllerryksiä seuraa vastavoimat. Ne ovat jo oraalla. Elämme mielenkiintoisia aikoja. Tässä kaikessa Suomella on sivuosa. On niilläkin Oscareita voitettu. Kädet ristiin ja pelko pois.
Politiikka on ihanaa
Heräsin varhain Perussuomalaisten Puolueneuvoston toiseen päivään.  Siitä huolimatta, että iltajuhlassa meni viimeiseen kappaleeseen saakka. Minä halasin kymmeniä ihmisiä – en yhtä puuta. Kokouksessamme on 710 jäsentä. Se on välivuotena iso määrä. Sain kokea taas politiikan huuman. Tunteen ja tietoisuuden, miksi tätä teen. Olen johtanut Perussuomalaisia 19 vuotta. Ei kaduta, ei hävetä. Enkä lopeta. Demokratia on hidas. Pitää olla kärsivällinen. Alex Stubb sai potkut kahden vuoden jälkeen, minä johdin puoluetta kuusi vuotta pääsemättä eduskuntaan. Tässä on Persun ja Korsun ero. Tunnen sympatiaa. Elämä on raakaa, sanoi teurastaja Kivelä. Tämän ovat kokeneet puolueessaan sekä Jutta Urpilainen että Alexander Stubb. Vanha puolue ei anna uutta mahdollisuutta. On kiva olla jotakin mieltä. Patakonservatismi nauraa tosikoille ja naurua he eivät kestä. Populismilla menee paremmin kuin koskaan, siksi, että eliitiltä puuttuu ymmärrys. Kaikki eivät olet lipilaareja, eivätkä kannata tukiaisia. Lähden syksyllä koville maakuntakierroksille, Kaipaan mullan ja torin hajua. Se on Sydneyn oopperataloa parempaa. Brysselin Justus Lipstius kokoussalina on kokovartalorangaistus. En usko siihen pätkääkään. Ja sinulle käy uskosi mukaan. Politiikka on Rakasta hommaa. Persuna en ole torso. Olen oma itseni ja nautin tästä. Se kai näkyy päällekin päin. Vastaan asettumisen aika on nyt. Kysymys on siitä kestätkö leikin? Kehään ei pidä nousta, jos ei kestä iskuja. Vesikrassikommunisti. Sen olisin halunnut keksiä itse. On se niin hyvä. Kasvisyöjäkoirat sairastuvat sanottiin lehdessä. Antakaa niille lihaa. Krasseja syömällä lähtee henki. Lähtee se lopulta muutenkin. Taas alkaa uusi päivä Perussuomalaisena. Politiikka on ihanaa!
Populismilla pelotellaan
On se niin kamalaa, kun ihmisillä on erilaisia mielipiteitä. Joidenkin mielestä toiset ovat tasa-arvoisempia kuin toiset. He pitävät omia mielipiteitään parempina kuin toisten mielipiteet. Populismilla pelottelu on raakaa poliittista vaikuttamista. Se on tietenkin luvallista ja sallittua, mutta poliittinen motiivi on selvä. Ihmisiä on aina peloteltu. Heinäsirkoilla, helvetillä, ilmastonmuutoksella, poppamiehillä…populismi on päässyt samaan seuraan. Kun katsotaan ihmiskunnan lähihistoriaa suurimmat ruumisröykkiöt löytyvät kommunismin ja natsismin jäljiltä. Populismitermin käyttö paljastaa onko kyseessä politiikan toimittaja vai poliittinen toimittaja. Taitava ja sydämestään hyvä populisti on jämäkkä kansan ymmärtäjä, luja ja lempeä. Olen tehnyt pro-graduni populismista. Se sai pari kuukautta sitten paljon julkisuutta. Kuulemma ennustin Trumpin nousun jo 28 vuotta sitten. Olen sitä mieltä, että olen käytännön populistina parempi kuin populismin tutkijana. Tosin en ole huono tutkijakaan, jos NYT- liitteen Uutisraporttiin on uskomista. Ja NYT-liiteläisyyteen voimme aina luottaa?
Plokin tarkoitus
Ploki on luettu. Siksi sitä kirjoitan. Sanoma valmistuu lukijan päässä. Toiset tykkää, toiset ei. Lehtolakin lukee. Palsta poikii palautetta sähköpostiini.Luen ne mahdollisuuksien mukaan. Niistä oppii paljon. Suora puhe menee perille, esimerkiksi fillarikommunismi. Toimittaja Similä näki vaivaa ja esitti näkemyksensä. Paras juttu Pravdassa pitkään aikaan. Minulla oli äidinkielessä Laudatur. Voi olla, että taito ruostuu. Ei se ainakaan kirjoittamisen puutteesta johdu. Ymmärryksestä se voi olla kiinni. Olen yksinkertainen mies ja pidän konstailemattomasta elämästä. Olen arvo- ja tapa/pata-konservatiivi.  Enkä ole ainoa. Poonuksena tulee poliittisten vastustajien tuohtunut kritiikki. Lukutaito on Suomessa huippuluokkaa, politiikan ymmärrys on sitten jo toinen femma. Vitteriin mahtuu lyhyitä tokaisuja. Meikäläisen media sanoo markkinamies. Uutinenkin. Jos toisilleen viittaavat toimittajat niin haluavat. Vitteri kuulemma sopisi minulle. On ilmeisen yksinkertainen väline. Tänään en keksi punavihreästä ”älymystöstä ” mitään sanottavaa. Tuohtumus lykkäääntyy tuonnemmaksi. Plokin tarkoitus? Esittää omia mielipiteitä. Perustellen tai perustelematta. Soinin sananvapautta.
Hyvä vierailu
Kävin Moskovassa ensimmäisen kerran ulkoministerinä. Tämä oli neljäs tapaamiseni kollega Sergei Lavrovin kanssa. Muut tapaamiset ovat olleet Oulussa, New Yorkissa ja Belgradissa. Lavrov on ammattimies, jonka kanssa voidaan asiat puhua suoraan. Tapasin myös oppositiojohtajia, tutkijoita ja kansalaisjärjestöjen edustajia. Kaikki suhtautuivat Suomeen myönteisesti ja arvostavasti.Suomella on hyvä maine Venäjällä. Suomi ja Venäjä ovat rajanaapureita. Yhteisyä rajaa on 1340 kilometriä. Se on enemmän kuin NATO- ja EU- mailla yhteensä. Geopolitiikka ei muutu miksikään. Olen matkan antiin tyytyväinen. Tietoa ja tuttavuuksia tuli lisää. Tosiasiat on tunnettava, kun Suomen puolesta puhutaan ja toimitaan. Suomen suurlähestystö Moskovassa teki esimerkillistä työtä. Kaikki toimi viimeisen päälle.
Lässytys lyö takaisin
Olen miettinyt ensi viikon puolueneuvoston avauspuhetta. Suomen politiikka on pelastumassa. Puolueiden välillä on eroja. Eläköön demokratia ja valinnanvapaus. Vaaleissa mitaan puolueiden kannatus. Ei sitä kuka on oikeassa ja kuka väärässä. Tämä on tärkeätä huomata. Vaalien välillä sitä ei mitata. On erilaisia mielipiteitä. Tyhmätkin mielipiteet on saatava esittää. Kaikensortin politiikan alkemia, puidenhalailu ja kiviterapiakommunismi eli niin sanottu NYT-liiteläisyys on kuuluu demokratiaan kuin sika vartaaseen. Vihertuherrus sai täystyrmäysen Sveitsissa. Rahanjako kansalaispalkkaan sai kansaäänestyksessä murskatuomion. Eikö raha kasvakaan puissa, josta sitä voisi poimia suoraan automaattiin. Rahaa ei saakaan seinästä ilmaiseksi. Mikä tappio. Lässytys lyö takaisin. Katsoin Clintonia ja Trumpia CNN- kanavalta. He mättävät toisiaan huolella. Siihen suuntaan olemme menossa. Miksi? Taidan tietää. Vihertuherruksella ja lässytyskristillisyydellä ei sieluja pelasteta. Täytyy mennä pidemmälle. Clinton ja Trump menevät. Eivät tosin sielujen takia. Vaan siksi, että lässytyksellä ei enää pärjää. Se lyö takaisin, kaikissa länsimaissa.
Sopimus on järjen voitto
Johtajat mitataan vaikeina aikoina ja vaikeissa paikoissa. Suomella oli malttia ja tolkkua sopia. Tästä kiitos osapuolille. Hallitus teki osansa ja Perussuomalaisten osalta vastuuministeri oli Jari Lindström. Kovan koulun käynyt paperimies. Sopuisa ja selväpäinen. Hyvin toimittu Jari. Sopimus oli järjen voitto. Vakautta tulee aimo annos lisää. Nyt meillä on mahdollisuus nousta tästä suosta. Pääministeri ansaitsee tunnustusta sitkeydestä ja osapuolet osoittivat, että johtajat osaavat johtaa ja tuntevat huolta sekä ottavat vastuuta ohi pelkkien ryhmäetujen. Tämä oli hyvä päivä meille suomalaisille.
Terveisiä Jerusalemista
Tein hyödyllisen vierailun Israeliin ja Palestiinaan. Sain hyvän vastaanoton joka paikassa. Tilanne on vaikea, eik ä luottamusta juuri ole. Toivoa on kuitenkin aina. Tapasin pääministeri Benjamin Netanjahua tunnin ajan.Suomi on Israelin ystävä. Palestiinalaisten presidentti Mahmud Abbas oli rakentava ja yhteistyöhaluinen. Jokaisella on oikeus ihmisoikeuksiin ja turvaan. Vierailin lastensairaalassa ja puhuin jalkapallosta israelilaisten ja palestiinalaisten poikien kanssa, jotka pelasivat samassa joukkueessa. Yhteistyö tuo rauhaa ja luottamusta. Uskon sopuun, vaikka siihen ei paljon tällä hetkellä eväitä ole. Jerusalemissa on ennenkin tapahtunut ihmeitä. xxx Matkani aikana Suomessa on tehty politiikkaa. Hyvä niin. Tosin hallituksessa ei ole keskusteltu päivähoitomaksujen korotusten poistamisesta.  Paikkansa pitämätön on myös huhu Guggenheim- museon rahoituksesta valtion varoista. Rahaa ei ole, eikä tässä tilanteessa voi antaa katteettomia lupauksia.
Löysää toimittamista
Annoin palautetta viikko sitten Ylelle huterasta journalismista.  Aiheena olivat ns. oikeistopopulistiset puolueet. Vastaus tuli. Surkea sellainen. Tasapuolisuuden nimissä annan nyt risut Helsingin Sanomille vastaavasta aiheesta. Huteraa journalismia, jonka informaatioarvo on lubenterin luokkaa. Kun akateemisestakin mielenkiinnosta tulee aihepiiriä seurattua, vaadin parempaa palvelua.  Kyse on siitä, että kun jostakin asiasta kirjoitetaan, työ pitää tehdä kunnolla. Tai sitten esittää asia omana mielipiteenä ilman toimittamisen kuorrutusta. Löysää toimittaminen johtaa levikin laskuun. Omalla kohdallani on käynyt niin. Kaikki ei johdu olosuhteista. Työn jälki ratkaisee.
Turpaan tuli
29.5. Suosikkijoukkueeni Millwall hävisi nousukarsintafinaalin legendaarisella Wembleyn stadionilla. Turpaan tuli. Selittelemättä. Olimme pesukoneessa koko pelin. Haavat on nuoltava ja kuopasta on noustava. Minulta on mennyt Millwalliin hyvän henkilöauton hinta. Mitä maksaa päivä mielenterveyttä ja uskollisuus?  Rahalla ei saa elämässä merkittävimpiä asioita. Suuntaan taas ensi kaudella Etelä-Lontooseen katsomaan kolmostason futista. Matkalla fish and chips sekä hyvää läppää perusbrittien kanssa. Se ei lopu. Tuli Brexit tai ei. Aamuinen kuolanoro tyynyllä kertoo tunnetilasta. On parempi kannattaa jotakin kuin olla kantaa ottamaton. Onhan tässä elämässä tullut altavastaajaa avitettua. Kalvo silmällä sumentaa näkökyvyn hetkeksi. Millwall. No one likes us, we don’t care. Meni miten meni, tuli mitä tuli. Koettelee vaan ei hylkää Herra. Oli asia mikä tahansa. xxx 30.5. Tänään, päivälleen 35 vuotta sitten, 19-vuotispäivänäni, vuonna 1981, pääsin ylioppilaaksi Kaitaan Lukiosta. Se oli hieno päivä. Silloin minulla ei ollut aavistustakaan, missä olen ja mitä teen nyt. Mutta Millwall oli joukkueeni jo silloin. On ollut vuodesta 1976. Iivisniemessä olen edelleen. Täältä on hyvä herätä kaikkiin päiviin, myös katkeran tappion jälkeen.
Harakka ja skitsofrenia
Sampo Terho napautti Timo Harakalle napakan kuitin hänen väitteilleen Perussuomalaisten Kreikka-politiikasta. Osui ja upposi. Tosiasia on, että käytettävä raha on edellisten hallitusten myöntämää. Harakka menetti harkintakykynsä ja syytti Perussuomalaisten politiikkaa demokraattilehdessä ” skitsofreeniseksi touhuksi ”. Skitsofrenia on vakava psyykkinen sairaus. On mautonta, mutta ei yllättävää, että Harakka sortuu alatyyliin. Jätetään skitsofreenikot rauhaan. Harakka voisi kysyä käytösoppia duunariaateliin kuuluvalta Lauri Ihalaiselta.
Ruoka epäjumalana
Suomen armeija on mainio paikka. Muistan, kun metsäkeikalla ruokapönttö ilmestyi metsän reunaan. Sitten syötiin, mitä oli. Jos oli ruuasta ronkeli, ei kukaan pakottanut syömään. En muista miestä, jolle ei ruoka kelvannut. Niin kauan kun ruokaa mainostetaan Pravdan etusivulla, me maksamme lisää elintarvikkeista. Markkinointi maksaa ja sinä maksat. Terveellistä tai ei. Jollakin ihmeen ilveellä olen aina ruokaa saanut hankituksi ilman mainoksia ja moraalisaarnaa. Ei se saastuta ihmistä, joka menee suusta sisään, vaan se, mikä tulee suusta ulos. Sanassa sanotaan. Kannattaisi uskoa koeteltua viisautta. Ruoka epäjumalana menee hilseeni yli. Minun puolestani jokainen saa syödä mitä lystää. Lihaa tai pupunruokaa, kun itse maksaa. Maailmassa on satoja miljoonia ihmisiä, jotka menevät vatsa tyhjänä nukkumaan. Monet heistä lapsia.  Nälkä ei lähde syömättä. Kun ruoka on tiukassa, ei ole varaa olla ronkeli. Ruokaa politisoidaan. Ei kai syömiseen jäsenkirjaa tarvita? Minultakin aina kysytään onko ruokarajoitteita. Ei ole todellisia, eikä itse keksittyjä. Jostakin ei vain pidä, syön silti, jos nenän eteen kannetaan. Mitähän siitäkin ajanoloon tulee, kun kouluruokalassa tai sairaalassa on  kymmentä eri sorttia saatavilla? Konkurssi.
Kysymys YLE: n johdolle
Onko teidän mielestänne asiallista, että teidän uutissivuillanne rinnastetaan Perussuomalaiset samaan nippuun Unkarin Jobbikin ja Kreikan Kultaisen aamukoiton kanssa? Perussuomalaiset kuuluu Puolan Laki ja Oikeuspuolueen ja Tanskan Kansanpuolueen kanssa samaan ryhmään europarlamentissa. Ryhmän nimi on ECR, johon kuuluu mm. Britannian konservatiivipuolue.. Ruotsidemokraatit kuuluvat EFDD- ryhmään. Ranskan kansallinen rintama, Italian Pohjoisen Liitto ja Itävallan vapauspuolue kuuluvat ENF-ryhmään. Unkarin Jobbik ja Kultainen aamunkoitto eivät kuulu mihinkään ryhmään. Sveitsin puolue ei ole edes Euroopan Unionissa. Kartassanne kaikki niputetaan samaan läjään. Se ei ole mitenkään perusteltua vaan huteraa journalismia, minkä en toivo olevan tarkoituksellista. Vaadin, että saatatte kansan tietoon edellä mainitut tosiasiat.
Kappa kääntyi
Esitin vuonna 2013 ns. EMU-puskurien käyttöönottoa. SDP:n nykyinen puheenjohtaja, silloinen ammattiliitto PRO: n puheenjohtaja, Antti Rinne totesi, että EMU- puskureiden käyttö on täysin tuhoontuomittu ajatus. Pari viikkoa sitten Eduskunnassa SDP vaati työllisyyspolitiikalinjauksensa ensimmäisessä kohdassa ottamaan käyttöön EMU- puskurit. Kuinkas tässä nyt näin kävi. Olinko silloin väärässä ja SDP oikeassa? Vai olenko edelleen oikeassa ja myös SDP oikeassa. Vai olinko silloin väärässä ja nyt myös SDP väärässä? SDP. Kappa kääntyi.
Rasistikortti kertoo epätoivosta
Opposition tehtävä on arvostella hallitusta. Se kuuluu demokratiaan ja on normaalia politiikkaa. Sen sijaan paikkansa pitämätön leimakirveen käyttö on likaista leimaamista. Siihen SDP: n puheenjohtaja Antti Rinne sortuu, kun väittää Perussuomalaisten suojaavan rasisteja. Tunnen yhtenä puolueemme perustajana ja puheenjohtajana  perussuomalaisen kansanliikkeen läpikotaisin. Meillä on noin 10.000 jäsentä, joista olen tavannut merkittävän osan henkilökohtaisesti. Tiedän mitä väkeä he ovat, hyvää väkeä. Perussuomalaiset saivat viime eduskuntavaleissa 524.000 ääntä. Antoivatko he äänensä rasistisista motiiveista?  Kysymys on jo sinänsä pähkähullu. Ja vastaus on ei. Punavihreät voimat maassamme eivät vieläkään hyväksy viime vaalien tulosta ja hallitusratkaisua. Sieltä se kiukku kimpoaa. Perussuomalaiset ovat maksaneet kovaa galluphintaa Suomen nostamisesta raiteilleen. Teemme sen silmää räpäyttämättä. Ajamme omaa linjaamme, tuloksia tulee kiihtyvään tahtiin. Rasistikortin käyttö kertoo epätoivosta. SDP: n eduskuntaryhmässä on 12 entistä ministeriä. Tuohtumus ja turhautuneisuus paistaa läpi. Perussuomalainen ministeri saa kattilan kiehumaan ja rastikortin viuhumaan. Se on sääli ja surku.
Ällöttävää naisvihaa
Kotiäidit ja perheiden valinnanvapaus ovat joutuneet käsittämättömän vihanpidon kohteeksi. Suvaitsevaisto  on kaikista suvaitsemattomin. Perussuomalaiset luottavat perheiden omaan tahtoon. Perheen sisäinen elämä on pidettävä yhteiskunnan vaikutusvallan ulkopuolella. Tästä tulee suuri kuntavaaliteema. Olen itse ollut voimakkaasti luomassa ja puolustamassa kunnallista kotihoidontukea, Espoo-lisää,  kotikaupungissani. Espoo ei ole pudonnut taantumuksen syövereihin. Päinvastoin, kaupungin talous on hyvällä tolalla. Niin kauan kuin Perussuomalaisten pää keikkuu ei hallituksessa ole sijaa valinnanvapautta rajoittavalle politiikalle. Vihreiden puheenjohtajan ja eduskuntaryhmän puheenjohtajan puheenvuorot puoluekokouksessa 1950- luvun kotiäitiyhteiskunnasta ja lasten kotihoidosta ovat naisia halventavia. Galluppöhö saa aikaan monelaista pullistelua. Vaalit ratkeavat äänestyspäivänä – ei 1000 päivää ennen vaaleja puhujapöntössä. Tästä ällöttävästä naisvihasta ei saa tulla valtavirtaa. Olin tänään Espoonlahden markkinoilla kenttätöissä, väkeä oli paljon ja jututettavia riitti.  Se tekee  hyvää, tietää mitä edustaa. Erityisen mukavaa oli, että moni kävi sanomassa, että kotikonnut tukevat. Se on on pientä hiljaista tukea.  Kotiäiti lapsineen kävi moikkaamassa. Pyysin kuntavaaliehdokkaaksi. xxx Kirjoitin tämän plokin ennen kuin luin Ville Niinistön haastattelun Iltalehden netistä.  Se oli suorastaan viihdyttävä. Ylpeys käy lankeemuksen edellä. .
Kommarimedia kompuroi
Kansan Uutiset on ollut Suomen Kommunistisen Puolueen äänenkannattaja.  Kommaripuoluetta ei samassa jatkumossa enää ole, paitsi Hakasen putiikki. Sen sijaan  vasemmistoliittolainen Kansan Uutiset toimii vanhaan malliin. Lehti väittää minun kopioineen plokiini puolalaisherjan fillarikommunismista ja kasvissyönnistä tammikuulta.  Väärä tietoisuus. Kirjoitin 2014 ilmestyneessä Peruspomo kirjassani seuraavasti: ” Vihreät ovat oman erinomaisuutensa vankeja, jotka kiinnittyvät vain fillarikommunismin edistämiseen. Kun vassarit pistivät yhdessä vihreiden kanssa Helsingin kaupunginvaltuustossa päätavoitteekseen kasvinruoan lisäämisen, minä sanoin niin kuin Lauri Hiidenkivellä, että ” Ammen plottis ”, ei tarvitse kahteen viikkoon tehdä yhtään mitään, kun laariin sataa. Idiotismilla ei ole mitään rajaa. ” Tämähän on osoittautunut lähes profeetalliseksi tekstiksi. Se on saavuttanut jo puolalaisenkin tietoisuuden. Kansan Uutiset varmasti hyvää journalistista tapaa noudattaen korjaa virheensä. xxx YLE- työryhmä sai lisäaikaa. Ylensyönnin aika on ohi.
Haastamalla horjutetaan – punavihreät kyykkäsivät
Punavihreät kyykkäsivät omistajaohjauskeskustelussa Eduskunnassa. He tulivat tosiasioilla tyrmätyiksi. SDP oli vaisu. Kuin lehmänhenkäys. Puhti oli poissa. SDP on itse ollut valtionomaisuuden suurin myyjä, vihreät toiseksi suurin ja vasemmistoliittokin pääsee jossakin mitaleille, kolmanneksi suurimpana myyjänä. Vasemmistoliitto oli hallituksessa kun sähköverkot myytiin. Olivat kuulemma vastaan – vailla vaikutusta. Perussuomalaisten  hallitusasema toi avun ja korjauksen. Vihreiden omistajaohjaus ei tuonut kohtuutta herrojen erorahoihin ja kultaisiin kädenpuristuksiin. Kantti petti kesken kauden. Ydinvoimasta tehtiin hallituskysymys. Lähtö tuli ja omistajaohjaus meni. Tarvittiin Perussuomalaiset hallitukseen, jotta ahneuteen ja puliveivaukseen puututaan. Erokorvaukset puolitettiin ja veroparatiisien käyttö valtionyhtiöissä kiellettiin. Punavihreät puolueet eivät saanet aikaan mitään korjausta näihin epäkohtiin. Me saimme. Haastamalla horjutetaan. Perussuomalaisten on toreilla ja turuilla tuotava totuus esiin. Paskalaki korjattiin, kun Perussuomalaiset ajoivat muutoksen ensin hallitusohjelmaan ja sitten läpi. Takuueläkettä on nostettu jo kahteen kertaan. Punavihreillä ei ollut mitään annettavaa pieneläkeläisille. Kuntavaalit on ensimmäinen todellinen kuntopuntari. Aloin Espoossa kuntavaaliehdokkaaksi, samassa kokouksessa esimerkin voima toi 21 ehdokasta lisää. Perussuomalaisten ajamana maahanmuuttopolitiikka kiristyy huomattavasti. Eduskuntavaalit ovat kolmen vuoden ja runsaan 1000 päivän päästä. Viimeksi punavihreät lyötiin lättäjalaksi kolmen ja puolen viikon kirillä. Haastamalla kunnolla ja ilmat lähti höttöpallosta. Me parannamme kuin sika juoksua. Haastetaan fillarikommunismi, pakolliset kasvisruokapäivät, tarpeettomat kaupunkibulevardit, tuhoisat tietullit,  turpeenkäytön rajoitukset, turkistarhauksen tuhoamisvimma, kotiäitien kyykyttäminen, pakkopaitafeminismi… Ja tarjotaan lohduksi jouhimatotikkari. Luonnonmukainen lohtu. Vastaan asettumisen aika on nyt. Jatka lukemista Haastamalla horjutetaan – punavihreät kyykkäsivät →
Typeryyden ylistys
Minä en kannata vihreitä. Ei ole syytä. Kun näkee rannatonta ymmärtämättömyyttä, kiusaus kommentoida on sangen suuri. Vihreiden puheenjohtaja Ville Niinistö jättää puheenjohtajahommat, koska kuusi vuotta tuli täyteen ja vihreiden säännöt eivät salli enempää. Todellinen typeryyden ylistys. Minut valittiin Perussuomalaisten puheenjohtajaksi 1997 ja pääsin kansanedustajaksi vuonna 2003. Kuuden vuoden puheenjohtajuuden jälkeen. Vastahan silloin pääsee alkuun. Kokemusta ei pidä heittää jonkkaan. Jytkyä ei olisi koskaan tullut, jos meillä olisi yhtä pöhköt säännöt kuin vihreillä. Emme kyllä ole muutenkaan samalla viivalla. Vihreille ei tule Jytkyä. Ei ole tekijää.
Vihreä kysymys
Minulta kysytään Donald Trumpista tai Nigel Faragesta ja heidän mielipiteistään,  Mielelläni vastailen. Kukahan kysyisi Suomen vihreiltä Ruotsin vihreistä, vaikkapa kättelykiellosta. Ihan vaan veljespuolueena. Vastuunkantajana. Elämä menee ilottomaksi, jos huumorintaju loppuu. Kansanedustaja Antti Lindtman kiitti minua eilen Eduskunnassa persoonallisella tavalla Ulko- ja turvallisuuspoliittisessa keskustelussa. Hymynkare teki hyvää meidän molempien kasvoille. Ja viesti meni perille.
Olin oikeassa – kyllä Timo tiesi
Nimipäiväni kunniaksi julkaisen tasan viisi vuotta sitten  The Wall Street Journalissa julkaistun kirjoitukseni. Se oli netissä sen kuukauden luetuin artikkeli tuossa laatulehdessä. Se toi minulle runsaasti kansainvälisiä kontakteja. Tänään meille kerrotaan, että tukirahat menivät saksalaisille ja ranskalaisille pankeille. Kyllä Timo tiesi jo 2011. Tuo kirjoitus katkaisi tuolloin hallitustiemme. Tukipaketit ovat pyramidihuijaus ja sinä maksat. Valitettavasti voimani eivät riittäneet pysäyttämään tätä moraalista hazardia. Kertauksena ja kaukonäköisesti seuraava: Timo Soinin kirjoitus Wall Street Journalissa 9.5.2011: Why I Won’t Support More Bailouts Insolvency must be purged from Europe’s system and it must be done openly and honestly. When I had the honor of leading the True Finn Party to electoral victory in April, we made a solemn promise to oppose the so-called bailouts of euro-zone member states. These bailouts are patently bad for Europe, bad for Finland and bad for the countries that have been forced to accept them. Europe is suffering from the economic gangrene of insolvency—both public and private. And unless we amputate that which cannot be saved, we risk poisoning the whole body. The official wisdom is that Greece, Ireland and Portugal have been hit by a liquidity crisis, so they needed a momentary infusion of capital, after which everything would return to normal. But this official version is a lie, one that takes the ordinary people of Europe for idiots. They deserve better from politics and their leaders. To understand the real nature and purpose of the bailouts, we first have to understand who really benefits from them. Let’s follow the money. At the risk of being accused of populism, we’ll begin with the obvious: It is not the little guy that benefits. He is being milked and lied to in order to keep the insolvent system running. He is paid less and taxed more to provide the money needed to keep this Ponzi scheme going. Meanwhile, a kind of deadly symbiosis has developed between politicians and banks: Our political leaders borrow ever more money to pay off the banks, which return the favor by lending ever-more money back to our governments, keeping the scheme afloat. In a true market economy, bad choices get penalized. Not here. When the inevitable failure of overindebted euro-zone countries came to light, a secret pact was made. Instead of accepting losses on unsound investments—which would have led to the probable collapse and national bailout of some banks—it was decided to transfer the losses to taxpayers via loans, guarantees and opaque constructs such as the European Financial Stability Fund, Ireland’s NAMA and a lineup of special-purpose vehicles that make Enron look simple. Some politicians understood this; others just panicked and did as they were told. The money did not go to help indebted economies. It flowed through the European Central Bank and recipient states to the coffers of big banks and investment funds. Further contrary to the official wisdom, the recipient states did not want such ”help,” not this way. The natural option for them was to admit insolvency and let failed private lenders, wherever they were based, eat their losses. That was not to be. As former Finance Minister Brian Lenihan recently revealed, Ireland was forced to take the money. The same happened to Portug-al-uese Prime Minister José Sócrates, although he may be less forthcoming than Mr. Lenihan about admitting it. Why did the Brussels-Frankfurt extortion racket force these countries to accept the money along with ”recovery” plans that would inevitably fail? Because they needed to please the tax-guzzling banks, which might otherwise refuse to turn up at the next Spanish, Belgian, Italian, or even French bond-auction. Unfortunately for this financial and political cartel, their plan isn’t working. Already under this scheme, Greece, Ireland and Portugal are ruined. They will never be able to save and grow fast enough to pay back the debts with which Brussels has saddled them in the name of saving them. And so, unpurged, the gangrene spreads. The Spanish property sector is much bigger and more uncharted than that of Ireland. It is not just the cajas that are in trouble. There are major Spanish banks where what lies beneath the surface of the balance sheet may be a zombie, just as happened in Ireland for a while. The clock is ticking, and the problem is not going away. Setting up the European Stability Mechanism is no solution. It would institutionalize the system of wealth transfers from private citizens to compromised politicians and otherwise failed bankers, creating a huge moral hazard and destroying what remains of Europe’s competitive banking landscape. Some defend the ESM, saying its use would always require unanimity. But the current mess with Portugal shows that the elite in Brussels will seek to enforce unanimity through pressure when it cannot be obtained by persuasion. Abolishing unanimity is only a matter of time. After that we have a full-fledged fiscal transfer union that is obviously in hock to Brussels’ anti-growth corporatism. Fortunately, it is not too late to stop the rot. For the banks, we need honest, serious stress tests. Stop the current politically inspired farce. Instead, have parallel assessments done by regulators and independent groups including stakeholders and academics. Trust, but verify. Insolvent banks and financial institutions must be shut down, purging insolvency from the system. We must restore the market principle of freedom to fail. If some banks are recapitalized with taxpayer money, taxpayers should get ownership stakes in return, and the entire board should be kicked out. But before any such taxpayer participation can be contemplated, it is essential to first apply big haircuts to bondholders. For sovereign debt, the freedom to fail is again key. Significant restructuring is needed for genuine recovery. Yes, markets will punish defaulting states, but they are also quick to forgive. Current plans are destroying the real economies of Europe through elevated taxes and transfers of wealth from ordinary families to the coffers of insolvent states and banks. A restructuring that left a country’s debt burden at a manageable level and encouraged a return to growth-oriented policies could lead to a swift return to international debt markets. This is not just about economics. People feel betrayed. In Ireland, the incoming parties to the new government promised to hold senior bondholders responsible, but under pressure, they succumbed, leaving their voters with a sense of democratic disenfranchisement. The elites in Brussels have said that Finland must honor its commitments to its European partners, but Brussels is silent on whether national politicians should honor their commitments to their own voters. In a democracy, where we govern under the consent of the people, power is on loan. We do what we promise, even if it costs a dinner in Brussels, a ”negative” media profile, or a seat in the cabinet. When in Europe’s long night of 1939-45, war came to Finland with the winter blizzards, my mother was one of eight siblings being raised on a small farm in central Finland where my grandparents eked out a frugal living. My two young uncles rushed to the front and were both wounded in action during Finland’s chapter of Europe’s most terrible bloodshed. I was raised to know that genocidal war must never again be visited on our continent and I came to understand the values and principles that originally motivated the establishment of what became the European Union. This Europe, this vision, was one that offered the people of Finland and all of Europe the gift of peace founded on democracy, freedom, justice and subsidiarity. This is a Europe worth having, so it is with great distress that I see this project being put in jeopardy by a political elite who would sacrifice the interests of Europe’s ordinary people in order to protect certain corporate interests. Europe may still recover from this potentially terminal disease and decline. Insolvency must be purged from the system and it must be done openly and honestly. That path is not easy, but it is always the right path—for Finland, and for Europe. Mr. Soini is the chairman of the True Finns Party in Finland. Suomennos Wall Street Journalin artikkelista: Ei enää tukipaketteja Kun saimme murskavoiton huhtikuussa, lupasimme vastustaa tukipaketteja euromaille. Nämä paketit ovat väärin Euroopalle, väärin Suomelle ja väärin niiden vastaanottajamaille. Euroopalla on taloudellinen kuolio. Taudin syynä on ylivelkaisuus – sekä julkinen että yksityinen. Virallisen totuuden mukaan Kreikka, Irlanti ja Portugali kärsivät kassakriisistä. Ne tarvitsevat hetkellistä tukea. Pian kaikki on hyvin. Tämä ei ole pelkkä valkoinen valhe. Se on musta valhe – suoraan pimeyden ytimestä. Jos tahdomme ymmärtää näitä kuvioita, meidän on kysyttävä yksinkertaisesti, kuka näistä paketeista hyötyy. Follow the money. Ei näistä paketeista pieni ihminen hyödy. Hänestä puristetaan kaikki ulos, jotta systeemi jatkaisi pyörimistään. Hän saa vähemmän palkkaa ja häntä verotetaan enemmän. Poliittisen eliitin ja suurpankkien välille on kehittynyt sairaalloinen symbioosi. Poliitikot ottavat yhä enemmän lainaa, jotta he voisivat maksaa pankeille, jotka vastapalveluksena lainaavat yhä enemmän rahaa valtioille, jotta tämä Ponzi-huijaus ei romahtaisi. Huonojen sijoitusten aiheuttamia tappioita ei voitu kirjata, koska se olisi johtanut eräiden pankkien romahdukseen ja kansallistamiseen. Sen sijaan päätettiin siirtää tappiot veronmaksajille lainojen ja takausten muodossa. Jotkut poliitikot ymmärsivät tämän; toiset joutuivat paniikkiin ja tekivät työtä käskettyä. Rahat eivät menneet ylivelkaantuneiden kansantalouksien avuksi. Ne virtasivat EKP:n ja vastaanottajamaiden kautta suoraan ison rahan aarrearkkuihin. Vastoin yleistä käsitystä, tukia saaneet valtiot eivät halunneet tulla ”pelastetuiksi” tällä tavalla. Niille luonnollinen vaihtoehto oli myöntää maksukyvyttömyytensä ja antaa lainaajien kärsiä tappionsa. Niin ei saanut tapahtua. Kuten entinen valtiovarainministeri Brian Lenihan paljasti hiljattain, Irlanti pakotettiin nielemään tuet ja niihin liitetyt ehdot. Samoin kävi José Sócratesille Portugalissa, vaikka hän tuskin sitä nyt myöntää.Miksi sitten Brysselin ja EKP:n kiristyskopla pakotti nämä maat hyväksymään ”elvytyssuunnitelman”, joka ei koskaan voisi toimia? Ollakseen mieliksi veronimijäpankeille, jotka muuten eivät ilmaantuisi Espanjan, Belgian, Italian tai jopa Ranskan velkakirjahuutokaupoille. Rahoitus-poliittisen kartellimme harmiksi keinovalikoima ei toimi. Kreikka, Irlanti ja Portugali ovat taloudellisesti raunioina. Eivät ne kykene säästämään ja kasvamaan sellaiselle vauhdilla, että veloista selvittäisiin. Tämä on kuin hoitaisi hammaskipua kossulla. Pahin rytky on vielä tulossa. Espanjan asuntomarkkinat ovat kuin musta aukko, johon verrattuna pikkuinen Irlanti oli lasten leikkiä. Ongelmat eivät koske vain säästökassoja. Suuret espanjalaiset pankin piilottelevat tappioitaan, kuten tehtiin Irlannissakin jonkin aikaa. Kello käy, eikä ongelma katoa lisäajalla. Pysyvä vakausmekanismi ei ole ratkaisu ongelmaan. Se luo järjestelmän, jolla vastuuttomat poliitikot ja nokkelat pankkiirit jatkossa pelastetaan veronmaksajien kustannuksella. Se romuttaisi lopullisesti sen vähäisenkin kilpailukyvyn, joka Euroopan pankkisektorilla vielä on jäljellä. Joidenkin mielestä vakausmekanismi on hyvä, koska sen käyttö vaatii yksimielisyyttä. Kyllä tämä Portugali-sotku osoittaa, mitä se käytännössä tarkoittaa Brysselin eliitille. Yksimielisyyden poistaminen on vain ajan kysymys. Silloin meillä on täysmittainen varainsiirtoja tekevä liittovaltio. Onneksi ei ole liian myöhäistä estää kuolion leviäminen. Pankkeja varten tarvitaan rehellisiä, vakavasti otettavia stressitestejä. Lopetetaan nykyinen PR-farssi. Hankitaan erilliset testit sekä valvojilta että itsenäiseltä taholta, johon kuuluisi intressiryhmiä ja akateemikkoja. Luota ja tarkista. Varattomat pankit ja rahoituslaitokset on suljettava, jotta ylivelkaisuus voidaan putsata systeemistä. Meidän on palautettava markkinoille oikeus epäonnistua. Jos pankkeja pääomitetaan veronmaksajien kukkarosta, niin silloin veronmaksajista tulee tehdä omistajia, ja koko hallitus on potkaistava pihalle. Ennen kuin pääomituksia voi edes harkita, on valtioiden velkakirjojen arvoa leikattava huomattavasti. Julkisen velan osalta oikeus epäonnistua on jälleen avainasemassa. Aito elpyminen edellyttää mittavia velkajärjestelyjä. Markkinat rankaisevat maksukyvyttömiä valtioita, ja markkinat antavat myös nopeasti anteeksi. Velkajärjestely palauttaisi velkaisuuden hallittavalle tasolle ja kannustaisi reformeihin, jotka tuovat talouskasvua. Nykyiset paketit käyvät kansaa kurkusta kiinni ilman toivoa paremmasta. Tämä ei ole pelkkää taloustiedettä. Ihmiset tuntevat tulleensa petetyiksi. Irlannissa poliitikot lupasivat panna sijoittajat vastuuseen. Paineen alla kantti petti. Brysselin eliitti vaatii Suomea kunnioittamaan lupauksiaan muille poliitikoille, ja vaikenee poliitikkojen lupauksista äänestäjilleen. Demokratiassa poliitikon valta on lainassa kansalta. Se tehdään, mikä on luvattu, vaikka siinä menisi Brysselin lounaat ja paikka hallituksessa. Meidän on palautettava usko eurooppalaiseen demokratiaan. Jos emme ole valmiit puhumaan avoimesti nyt, niin romahduksen tullessa menee kansalta usko politiikkaan, demokratiaan ja talouteen. Jos usko menee, mitään ei jää. Eurooppa voi vielä parantua taudistaan. Ylivelkaisuus on putsattava systeemistä, ja se on tehtävä avoimesti ja rehellisesti. Tämä avoimuuden ja rehellisyyden tie on vaikea – ja ainoa oikea Euroopalle ja Suomelle.
Tuen kotiäitejä
Otin kantaa kotihoidontuen säilyttämisen puolesta. Palautepato aukesi.  Satoi kehuja ja tuli moitteita. Kotiäitiys ja kotihoidontuki paljastaa osasta suomalaisia uskomatonta agressiivisuutta. Pääosa viesteistä oli kannustavia, mutta potaskaakin oli poikkeuksellisen paljon. Saamani palautteen kielenkäyttö oli alle arvostelun. Kotiäitiys laukaisee erikoista naisvihaa. Siis kotiäitiä kohtaan. Sekä miehiltä että naisilta. Kotiäiti ei ole loinen. Hän on päättänyt hoitaa lapsiaan kotona. Tuen kotiäitejä ja arvostan ja kunnioitan heitä. Ja puolustan myös jatkossa sekä maksan veroja mielelläni kotihoidontukeen. Minulla ei ole mitään sitä vastaan, että jotkut vievät lapsensa päivähoitoon. Sitä vastaan sen sijaan on, että kotiäitejä morkataan. Vastasin jokaiseen viestiin suoraan soinimaisella tavalla. Kaikki eivät pitäneet siitäkään. Kummaksi on maailma mennyt. Vastakkainasettelu on tehnyt voimakkaan paluun. Laajalla rintamalla. Mikäs siinä sitten. Taistellaan pois. Puhtain asein. Hyvää äitienpäivää kaikille äideille, etenkin omalle äidilleni Eevalle. Äitini on 85-vuotias ja hoitanut ikänsä lapsia, toisten lapsia ja myös minut. Kiitos äiti.
Kotihoidontukea ei lyhennetä
Tämä hallitus tekee perussuomalaista perhepolitiikkaa, eikä punavihreää perhepolitiikkaa. Valinnanvapaus on perheillä, eikä perheiden itsemääräämisoikeuteen kajota. Kokoomusministerit Lenita Toivakka ja Sanni Grahn-Laasonen esittävät kotihoidotuen lyhentämistä. Esitys on hallitusohjelman vastainen, eikä toteudu.  Edellisen hallituksen punavihreään perhepolitiikkaan ei  ole paluuta, eikä sen perään pidä haikailla. Suomen ja hallituksen pitää tukea ja kunnioittaa todellista valinnanvapautta hoitaa lapset kotona selkeänä vaihtoehtona päivähoidolle. Viisas perhepolitiikka ei sanele vaan antaa päätösvallan perheille. Perussuomalaisten linja hallitusohjelmaneuvotteluissa oli valinnanvapauden toteuttaminenen päivähoidon ja kotihoidon välillä. Se tuli hallituksen linjaksi ja sitä toteutetaan. Punavihreään perhepolitiikkaan, joka ei kunnioita perheen autonomiaa, ei pidä mennä takaisin. Eikä tämä hallitus mene.
Hermot pitää ja käänne tulee
Odotin parempia galluplukemia. Uusimmissa ei ole mitään selittämistä, ne ovat huonot ja päävastuu on puheenjohtajalla. Nyt on hermojen pidettävä. Äkkikäännöksillä ei voiteta mitään. Käänne tulee, kun työtä tehdään. Meillä on edelleen Eduskunnassa toiseksi eniten paikkoja. Tätä resurssia on käytettävä paremmin. Oppositio on turhautunut ja tuohtunut. Se haluaa valtaan, mutta vaaleihin on kolme vuotta ja se aika on pitkä. Periksi ei saa antaa. Antautuminen ei ole vaihtoehto. Perussuomalaiset sopivat hallitusohjelmasta. Olen sellainen mies, joka pitää kiinni sovitusta vaikka kyyti on kylmää. Eihän miehellä ole kuin sanansa. Kättä päälle lyöty. Kun hallituksen piuha pitää on vaaleihin yli 1000 päivää. Siinä ajassa oppositio turhautuu lisää.  Siinä ajassa tulee hallituksen linja punnituksi. Hallituksen suosion lasku on mennyt meidän piikkiin.  Se on kestettävä. Nyt mitataan kantti ja kestokyky. On uskottava omaan asiaan ja pitää sitä selkä suorana esillä. Kentälle vaan, ihmisten pariin. Vastaamaan ja haastamaan. Poraaminen ei vie eteenpäin. Pettymykset ovat elämää. Olemme pitkään olleet myötämäessä. Nyt on huonompi jakso. Meidän on haastettava oppositio . SDP pullistelee nyt kuin punarinta -ahven, vihreät vaappuvat onnensa kukkuloilla.  Tykit on suunattava näihin kahteen ryhmään. Kokemuksesta epäilen, että siellä ei kestetä painetta. Viime vaalien loppukirissä jäykistyminen on tuoreessa muistissa. Sympatia on eri asia kuin äänet. Perussuomalaiset eivät antaudu. Minä en antaudu. Ja hermo pitää. Nyt tarvitaan pitkät piuhat ja suuret sulakkeet. Me nousemme vielä kuin usva suosta. Ja suossa ollaan. xxx Kokoomuksessa tuli puheenjohtajavaali. Siihen en ota kantaa. Olen lojaali hallituskumppanille. Ajatuksia minulla syistä ja sepistä on, mutta pidän ne omana tietonani. xxx HOK- Elannon vaalit menivät Perussuomalaisilta hyvin. Paikat säilytettiin. Tässä näki hyvin ehdokasasettelun voiman. Listat täyteen kuntavaaleissa ja hyvä tulee. Tulos oli paikoissa sama, kun Jytky- kaudella. Kaikki on työstä kiinni. Espoossa lähdemme kuntavaaleihin täydellä listalla. Olen mukana.
Vasemmiston vappupuheet
Lukaisin läpi ison pinon vasemmiston vappupuhereferaatteja. Eilisen uutisia. Samat puheet olisi voitu pitää parikymmentä vuotta sitten, mitään uutta ja ratkaisukeskeistä niissä ei ollut. Vasemmistoliiton poislähtevä puheenjohtaja pyörittää samaa levyä siihen itse kyllästymättä. Kommunismin historia on painolastina. Sitä ei koskaan ole vasemmistoliitossa perattu. SDP yrittää. Haukkumalla kaikkea ja kaikkia. Kun muutama vuosi sitten esitin EMU-puskureiden käyttöä, SDP sanoi, että Soini syö eläkeläisten säästöt. Nyt SDP esittää itse samaa. Syödäänkö nyt eläkeläisten säästöt vai mitä tapahtuu? SDP haluaa ennenaikaiset vaalit. Aika oppositiossa käy pitkäksi. Helppoa ei ole Antti Lindtmannilla: Kaksitoista entistä ministeriä, pari entistä puoluejohtajaa ja yksi entinen puhemies ryhmässä ruutia vaatimassa. Yhdestä asiasta olen varma. SDP ei muodosta varjohallitusta Vihreiden ja  Vasemmistoliiton kanssa. Siinä ei ole poliittista järkeä, kysykää vaikka Eero Heinäluomalta. SDP saa minulta paljon anteeksi, sillä se pysäytti kommunismin työpaikoilla sotien jälkeen. Vaara poistui vasta Metallin vaaleissa 1975. Jotakin muutakin pitäisi löytyä. Tähän päivään. No tulihan sieltä välikysymys…se ei vatsoja täytä.
Ministerin esitys ei ole hallituksen kanta
Liikenneministeri Anne Berner on esitellyt näkemyksiään tiedotustilaisuudessa. Nämä ovat ministerin eivät hallituksen kanta,saati Perussuomalaisten kanta. Näiltä pohjilta Liikennekaari ei Mene eteenpäin.Perussuomalaiset ovat yksiselitteisesti taksilupien vapauttamista vastaan. Emme hyväksy villin lännen meininkiä. Hallitusohjelma ei sisällä Bernerin esityksiä, eikä hallitus ole niitä käsitellyt.  Asioita ei voi viedä eteenpäin ilman yksimielisyyttä hallituksessa. Sitä ei nyt ole, eikä Liikennekaari etene.
Taksikantaa ja autoilijan asiaa
Ministereillä on oikeus kehitellä uusia ideoita. Siinä ei ole mitään pahaa. Se on jopa toivottavaa. Median tai kenenkään muunkaan ei pidä tulkita ja monistaa yksittäisen ministerin pohdintoja hallituksen kantana. Hallituksen kanta päätetään hallituksessa . Hallitusohjelmaa noudatetaan ja muilta osin asiat sovitaan – yksimielisesti. Perussuomalaiset eivät hyväksy taksiliikenteen vapauttamista. Hallitus alentaa autoverotusta. SDP on jankuttanut koko ajan sitä vastaan. Tosiasia on, että autoveron alennus yhdistettynä romutuspalkkioon on lisännyt autoveron tuottoja. Siltäkin osin vaihtoehtobudjetin voi pistää uusiksi. Sitran ja Suomen Pankin rahoihin ei SDP: llä edelleenkään ole määräysvaltaa. Yhtään tämän hallituksen leikkausta SDP ei peru, jos se nyt ylipäätään hallitukseen seuraavien vaalien jälkeen pääsee. Perussuomalaiset eivät hyväksy autoilijoiden kyyläämistä ja kyttäämistä. Kaukovarjostimet eivät kuulu demokraattiseen yhteiskuntaan. Jokainen saa ajaa missä tykkää, kunhan liikennesääntöjä noudattaa. En ole ryhtynyt twiittaamaan, vaikka vale-Dimitrejä taitaa olla taas liikkeellä. Kieltämättä näitä twiittaustoiveita tulee aika paljon, varsinainen ryöppy tuli perjantain Pressiklubin jälkeen. Siihen saumaan valetilintekijä iski.
Vihreät villat ja kaksi sankaria
Vihreät on punavihreän kuplan suosikkipuudeli. Miksi humpuuki ei silti myy nykyistä paremmin?  Vastaus on vihreät villat. Kevyet ja helpot kantaa. Moraalista ylemmyyttä tuntien vihreät puhuvat suu vaahdossa tulevien sukupolvien puolesta. Tosiasia on, että vihreiden hallitusvuosina valtionvelka on noussut räjähdysmäisesti. Tämä hallitus kääntää suunnan. Vihreät vastustavat ydinvoimaa. Tuskin missään länsimaassa on tehty ydinvoimapäätöksiä enemmän kuin Suomessa, missä se vihreiden vaikutusvalta näkyy? Päästökauppakompensaation kytkyt lopetettiin. Vihreät kannattavat perustuloa. Hallituskaudellaan he eivät saaneet asiassa aikaan yhtään mitään. Tämä hallitus toteuttaa perustulokokeilun. Perussuomalaisten myötävaikutuksella. Vihreät kannattavat raidejokeria. Kyllä kelpaa, sillä Tämä hallitus Perussuomalaisten voimakkaalla tuella myönsi sille valtionavun. Mitään ei tapahtunut vihreiden hallituskaudella. Perussuomalaiset ajoivat päätöstä voimallisesti. Tampereen pikaratikka, ei ole minun suosikkini, sekin toteutuu osana kompromissia ilman vihreiden vaikutusvaltaa hallituksessa. Junapuolue vihreät hurraa hallitukselle, kun se antoi suunnittelurahat tunnin junalle Turusta Helsinkiin. Tässäkään ei vihreiden aikana tapahtunut julkilausumia kummempaa. Vihreät eivät ole olleet innostuneita Lahden ohikulkutiestä. Sitä on haikailtu 50 vuotta ja nyt se tulee. Turkistarhaus on edelleen laillinen elinkeino. Uusien  tuulivoimaloiden tuet on leikkurissa. Onko näin? Näin on. Ei pidä masentua…Helsingin kouluissa on kasvisruokapäivä. Suuri vihreä saavutus. Ehkäpä tarjolla on myös tofunakkeja. Makuasioista ei kannata kiistellä. Yksi vihreä puudeli jättää isomman hiilijalanjäljen kuin katumaasturi. Ettenkö pidä vihreistä? Siitä ei ole kysymys, tarkastelin liikkeen saavutuksia rakentavan kriittisessä hengessä. Sitä kun mediasta harvoin  saa lukea. xxx Kaksi sankaria. Perussuomalaisten Etelä-Pohjanmaan piirissä palkittiin eilen puolueen standaarilla kaksi ansioitunutta puolueveteraania. Väinö Koivula ja Rauno Toivola ovat tuulen ja tuiskun kestäneitä miehiä. Niitä, joiden perustalle Perussuomalaiset on rakennettu. Jalaksillehypänneitä on sitten enemmän. Väinöistä ja Raunoista ei mediassa puhuta. Me Perussuomalaiset pitkän linjan toimijat tiedämme mitä on puoluetyö. Kun lumi menee kenkään ja lehteä levitetään, eikä Esson baarissa ja toreilla olla pelkästään kahvilla. Kiitos Väino ja Rauno. Te olette aina rivissä ja samassa poterossa, kun paha paikka tulee. Oli puolueella sitten yksi kansanedustaja tai neljä ministeriä. Vielä kerran pojat, kohti kuntavaaleja. Tunnen iloa ja ylpeyyttä olla samassa porukassa.
Kaksi regiimiä
Suomessa homoliitot ovat nyt tosiasia. Äänestin Eduskunnassa vastaan. Pidän päätöstä onnettomana. Minä en sotke politiikkaa ja uskontoa keskenään. Katolinen kirkko linjasi tuoreessa dokumentissaan Amoris Laetitia, Rakkauden Ilo seuraavasti: ” Ei ole mitään perusteita harkita, että homoseksuaaliset liitot vastaisivat vähääkään Jumalan suunnitelmaa avioliitosta ja perheestä.” Olen samaa mieltä. Siitä huolimatta, että olen Perussuomalaisten puheenjohtaja. Tuskin on mikään yllätys, että tulen edelleen puhumaan asioista niiden omilla nimillä. Hyvää viikonloppua.
Me emme antaudu
Tulipahan käytyä puheenjohtajatentissä. Samanlaista mekastamista se oli kuin yleensäkin. Aika kehno. Meiltä kaikilta ja YLE:ltä. Olen käynyt niissä 19 vuotta. Heikot sortuu elon tiellä ja jätkä se kun porskuttaa. Kai minä varttihullu olen, kun jaksan aina vaan. Olen mennyt  kerran konkurssiin puolueen komentosillalta. Me emme antautuneet, me nostimme liikkeen lähes tyhjästä. Antautuminen ei ole vaihtoehto. Perussuomalaiset menivät hallitukseen ja kestävät leikin. En siedä rintamakarkuruutta, enkä pötki pakoon. Mielummin olen siellä komentosillalla ypöyksin kuin otan hatkat. Hallituksessa ei ole helppoa. En halua helppoa elämää. Se ei ole minua varten. Turpaan on tullut, mutta on tullut tukeakin. Sillä luottamuksella minä elän. Olen ollut oikeassa. Missä EU, siellä ongelma. Hollanti näpäytti EU:ta. Iso vasara iskee kesäkuussa. Siinä voi omatkin kynnet tummua. Eliitti elää pilvilinnassaan, päätoimittajilla on sinne kausikortti. EU voi romahtaa. Järki sanoo jää, sydän… Meitä Perussuomalaisia on arvosteltu. Siitä vaan. Me emme ole luovuttajia. Karavaani kulkee, kojootit ulvoo. Me pidämme, mitä sovimme. Me pidämme kiinni hallitusohjelmasta. Me emme antaudu. Perussuomalaiset on pelastanut Suomen politiikan. Me toimme siihen värin ja värinän. Toiset tykkää, toiset ei. Kokemus kasvattaa. Kestämään henkistä epämukavuutta ja kosmista kylmää. Vanha Samurai tietää, että mikään kestävä ei tule helpolla. Aina on syytä muistaa, että kun on itselleen ja asialle uskollinen, muu on armoa. Vaaleissa ei mitata sitä kuka on oikeassa ja kuka on väärässä. Siellä mitataan puolueiden väliset voimasuhteet. Perussuomalaiset eivät valita vaalituloksesta, emmekä osoita mieltä kansan vaalitahtoa vastaan. Kunnioitamme demokratiaa. Me pidämme päämme ja linjamme, se ei muutu punaviinibaarien kritiikistä. Olen iloinen siitä, että minulla on puolue johdettavanani. Paavo ja Calle lähtevät. Ehkä se on viisasta. Jos intohimo sammuu, on eväät syöty. Se voi olla myös kelpoa tosiasioiden tunnustamista. Tyhjästä on paha nyhjästä. Jotain tämän maan politiikasta kertoo se, että kun he lähtevät ja uudet tulevat, minulla on enemmän virkavuosia takanani kuin muille eduskuntapuolueiden puheenjohtajilla yhteensä. Siistiä tai traagista. Päätä itse.
Nordean rappio
Nordea teki källit. Moni suomalainen on kantanut rahaa Kansallispankkiin. Alkusysäys  on voinut olla sinisen oravan täyttäminen kolikoilla. Paavo Lipponenkin haukkui pari viikkoa sitten Nordean ekonomistin pystyyn. Nyt lähtee santa pankin lattialta. Miten käy ekonomistin? Nordean osakekurssi notkahti vain hiukan. Pahempaa on tulossa. Kuka ostaa ja mihin hintaan? Veroparatiisin syöttäminen on moraalista rappiota. Nordealta katosi kaikki uskottavuus toimia asuntovelallisen asialla. Halpaa lainaa…veroparatiisiin jemmattavaksi. Voi helvetti tätä ihmisen ahneutta.
Pehmeän leivän syöjä ei politiikassa pärjää
Kävin tänään Hakaniemen torilla. Perussuomalaisten teltta veti hyvin väkeä. Sain paljon kannatusta ja vierailuni antoi aktiiveille virtaa. Kenttäväki meidät on nostanut. Se on muistettava. Katoksessa kävi paljon naisia. Sain monta halausta. Hyvältä tuntui. Verttunut nainen on viisas. Viime aikoina moni johtava poliitikko on ilmoittanut jättävänsä politiikan. Se on sallittua, mutta on turha nillittää, että politiikka ei toimi, jos on ollut kärkipaikalla sitä tekemässä. Politiikassa eivät pehmeän leivän syöjät pärjää. Tarvitaan pitkäjänteisyyttä ja iskukestävyyttä. Kykyä sietää henkistä epämukavuutta. Olen voittanut kymmenet vaalit. Hyvänä aikana on helpompaa johtaa, kun olalle taputtajia riittää. Verimittaa otetaan, kun tuulee vastaan. Ilman kärsimystä ei ole kirkasta sielua. Minä pidän ihmisistä ja politiikasta. En osaa mitään muuta yhtä hyvin. Minä olen siltainsinööri Jaatisen tavoin onnellinen mies. En siksi, etteikö vaikeita paikkoja olisi ja tulisi vaan siksi, että niitä tulee ja ne kestetään. Moni ihminen toivotti minulle  tänään siunausta Hakaniemen torilla. Annan sille suuren arvon. Ihmisen on hyvä ymmärtää, että publikaanin rukous auttaa kestämään – myös itseään. Perussuomalaiset on publikaanien puolue. Iloinemme ja suruinemme. Meille sattuu ja tapahtuu. Paatti kyntää välistä syvällä, mitä sitten? Pitää elää täysillä, levittää siivet ja antaa auringon paistaa. Puoli vuotta ennen viime vaaleja sanoin Vantaalla, että persu ei myy…ruma sana sanottiin niin kuin se on. Nujuerruksen kautta tuli armo ja vaalimenestys. Fariseus vai Publikaani? Kumman kanssa sinä viihdyt? Erinomaisten  vai epätäydellisten. Minä viihdyn kaltaisteni kanssa. Se on syy, miksi jatkan puheenjohtajana. Se on suuri kunniatehtävä. Vaativa, vaikea ja vastustamaton.
Kristityt – vainottu kansanryhmä
Pakistanissa murhapommittaja iski kristittyjen keskellä Pääsiäisen vieton aikana. Valtaosa uhreista on naisia ja lapsia. Kristityt ovat maailman vainotuin kansanryhmä.  On korkea aika, että Euroopassa, myös Suomessa otetaan tämä asia huomioon. Olen ulkoministerinä ottanut monasti kantaa kristittyjen puolesta eri yhteyksissä. Puhuin asiasta viimeksi Lontoossa viikko sitten. Puola ja Tšekki on jo ottanut vastaan vainottuja kristittyjä.  Siinä on Suomellekin nenän mallia. Marttyyrien veri on siemen.  Tämä tuli tänään karmaisevalla tavalla lihaksi Pakistanin Lahoressa. Pommittajat eivät voita Lahoressa. Eivät Brysselissä. Rakkaus voittaa.
37- vuotta
Tänään on kulunut 37-vuotta siitä, kun  lampsin kumisaappaissa 16-vuotiaana lukiolaisena liittymään SMP: n jäseneksi. Sillä tiellä ollaan, eikä hävetä yhtään. Itse asiassa olen reissusta kiitollinen ja hitusen ylpeäkin. Olen saanut olla mukana siinä, johon uskon. En ole koskaan luovuttanut. Millwallia olen kannattanut vuodesta 1976 ja samana vuonna otin ensimmäistä kertaa abortin vastaisen kannan. Nuo kaksi eivät liity mitenkään toisiinsa. Kertovat tarinaa nuoren miehen ehdottomuudesta. Samat ovat ajatukset ja aatokset vieläkin. Kannatuksen ja vastustuksen kohteet. On kiva olla jotakin mieltä. Nuorena nautin väittelystä ja kommunismin ja Kekkosen rassaamisesta. Ei paljon päätä paleltanut. Vanha Aatami nostaa silloin tällöin päätään. Sovjet Unionissa ja European Unionissa on paljon samaa, lisää sosialismia ja lisää integraatiota, kunnes noutaja tulee. Olen vanhan liiton mies, vanhaan nahkaan tehty. Näin vuosijuhlapäivänä tuntuu hyvältä olla se mikä on. Ei ole paljon evoluutiota tapahtunut. On se toisaalta hieman erikoistakin, elämä on opettanut oppimaan elämään samassa urassa. Se on hyvä, kun ei tiedä paremmasta. Entä seuraavat 37- vuotta? Silloin olen ysikymmpinen tai sukuhaudassa. Samoine mielipiteineni. Se on lohdullinen ajatus lankalauantaina. Ole sellainen kuin olet ja tule sellainena kuin tulet.
Pitkäperjantai – Good Friday
Pahuus rehottaa , mutta valo voittaa. Englannin kielessä Pitkäperjantai  on Good Friday. Hyvä Perjantai.Sitä se nimenomaan on. Voitto pahasta. Siunattua Pääsiäistä.
Trump – politiikan Forrest Gump
Jostakin syystä minulta kysellään jatkuvasti Donald Trumpista. Politiikan tutkija herää minussa. Onko Trump politiikan Forrest Gump? Perussuomalainen kansanmies tiivisti kolmen kohdan ohjelmaan ajankohtaiset haasteet ja kansan  syvien rivien tunnot. Käytän tätä mielestäni hyvää kolmen soinnun lasautusta herättämään ajatuksia. Trump ja hänen tiiminsä tietää tarkalleen mitä tekee. Kokeilee kaikki rajat. On ennakoimaton, törkeä, hauska, ärsyttävä, pakottaa ottamaan kantaa, puolesta vai vastaan. Vie tilan ja hapen. Showbisnestä. Showta ja bisnestä. Kolmea kohtaa tulkiten ja syventäen. Rosvot kiinni. Minä pelaan omilla rahoillani, minua ei tarvitse lahjoa, olen riippumaton eliiteistä,  toisten ja kansan rahoista  ja mediasta. Man of independent means. Rajat kiinni. Siihen mahtuu muuria ja muslimia. Taustakuvana islamilainen terrori ja sen nimissä tehdyt hirmuteot. Turvallisuudentunteen järkkyminen. Ratkaisu on kuri ja järjestys sekä oikeus kantaa asetta. Lännen mies. Turpa kiinni. Julkisen tilan ja median on täyttänyt kaikenlaisten länkyttäjien joukko, joka kertoo, mitä mieltä saa olla, mitä mieltä ei saa olla. Itseään parempina ihmisinä pitämien kaapin päältä huutelua. Avointa pilkkaa mediasta ja toimittajista. Kansa nauraa ja tosikkotoimittajat antavat palstaa ja tilaa, jota millään rahalla ei saa ostettua. Tuleeko Trumpistä presidentti tai presidenttiehdokas. Sitä en tiedä, mutta sen tiedän,  että ilman häntä tai hänen tukeaan Valkoiseen Taloon ei tule republikaanipresidenttiä. Oma possa on jo turvattu. Ei tarvitse kuin odottaa kun ovikello soi. xxx YLE-Leaksin Kesä Steiner on sysihauska. Tofuporukan Trump. Todellinen tereotypia.  Teemu Laajasalo – welldone.
Perussuomalainen – eikä hävetä yhtään
Meillä oli tänään puoluevaltuuston kokous, jossa oli mukana puoluehallituksen jäsenet, suuri osa eduskunkuntaryhmää ja europarlamenttiryhmän edustaja. Tunnen ylpeyttä omasta porukasta. Meillä on vaikea aika. Me emme huoju, emmekä horju. Luovuttaminen ja antautuminen ei ole vaihtoehto.  Saimme vaaleissa runsaat 500.000 ääntä, se on aika paljon. Nuo äänet käytetään vaalikauden aikana. Me Perussuomalaiset sanomme totuuden. Suomi on upotettu kahden viime hallituksen aikana suohon ja se on sieltä nostettava tällä vaalikaudella. Me emme pelkää hyviä ja oikeita päätöksiä. En arvosta valittamista. Se ei paljon vaadi. Perussuomalaiset eivät käytä ulkopolitiikkaa sisäpolitiikan lyömäaseena. Olen Perussuomalainen, eikä hävetä yhtään. En häpeä Perussuomalaisia, enkä perussuomalaisuutta. Tässä maassa saa syödä lihaa, vastustaa homoliittoja, seurata Formuloita, kannattaa turkistarhausta, polttaa turvetta, ajaa yksityisautolla, lentää Kanarialle,  tupakoida parvekkeella, ottaa kopsut, käydä kirkossa, kävellä bootseilla, vastustaa Guggenheimin rakentamista, vastustaa pakollista kasvisruokapäivää kouluissa, mennä armeijaan, pitää kaulassa ristiä tai leijonakorua, arvostella Yleä, olla tilaamatta hesaria…sitä kutsutaan sananvapaudeksi. Siitä emme tingi. Koomikko toivotti julkisuudessa Jeesuksen rukousaamiaiselle tappamaan kaikki siellä olevat. Asia vaiettiin täysin, kunnes otin sen puoluevaltuuston puheessa esiin. Olisi piristävää kuulla Huvudstadsbladetin, Vihreän Langan, NYT- liitteen ja Krista Kososen kanta tähän huumoriin. On hienoa olla Perussuomalainen mies ja rakastaa Perussuomalaisia naisia. Sitä ei kukaan voi viedä meiltä pois. Tämä päivä omien parissa antoi voimaa. Olin yksi porukasta. Kuulun sinne. Meni miten meni ja tuli mitä tuli.
Yhteiskuntasopimus – viides kerta toden sanoi
Kiitokset Lauri Lylylle jämäkästä toiminnasta. Sopiminen on hieno asia. Puheenjohtaja johtaa edestä. Kiitoksen ansaitsevat myös Antti Palola ja Sture Fjäder. Vastuu painaa, kestätte sen. Nämä tunnustuksen sanat teille tänä maanantaina. xxx Yhteiskuntasopimus on kaikkien muiden puolesta selvä paitsi liittojätti SAK: n , joka ratkaisee kantansa maanantaina. En usko, että SAK sopua kaataa. Se olisi koko sopimuksen loppu ja samalla sopimisen kulttuurin tihuteko. Viides kerta toden sanoi. Paljon meni aikaa ja tupakkaa. Eikä turhaan. Itse pääsin Eduskuntaan kuudennella yrittämällä, ei leikistä pidä suuttua, eikä takaiskuista masentua. Yhteiskuntasopimus ei ole ihmelääke, mutta on se rohto kuitenkin. On arvokasta sopia asioista. Se on unohtumassa. Tämä saattaa olla viimeinen kerta. Seuraavaksi mennään liitto kerrallaan. Vahvimmat pyyhkivät pöydän  ja sopeutuminen tehdään työttömyyden kautta. Suomen leipä on pieninä palasina maailmalla. Paitakaupalla maan sisällä emme pärjää. Olin tänään todistamassa yhteistoimintapöytäkirjan allekirjoittamista Uuden-Seelannin Aucklandissa. Sillä vahvistettiin ja vietiin suomalaista metsäosaamista ja biotaloutta. Suomella on osaamista, kykyä tehdä ja toimittaa. Kysymys on myyntiosaamisesta. Siinä on työsarkaa. Osaan sen. Hallituksella on kolme vuotta aikaa kääntää Suomen suunta. Muilta se jää kääntämättä. Ulkoministerinä näkee selvästi, että eilisen eväillä ei pärjätä. Nyt meillä on velvollisuus onnistua, muuten meille ei jää kuin porot ja huonot tiet.
Oikeuskanslerin vastaus
Piraattipuolueen varapuheenjohtaja Janne Paalijärvi oli kannellut minusta  oikeuskanslerinvirastoon 23.12.2015. Hän arvosteli Timo Soinin haluttomuutta antaa lausuntoja sanomalehti Huvudstadsbladetille. Huvudstadsbladetin päätoimittajaTommy Westerlund  on Uuden Suomen verkkolehdessä 22.12.2015 sanonut minun rikkoneen ministerinvalaa. Väite on vakava. Oikeuskanslerin vastaus 24.2.2016 toteaa johtopäätöksenä ja toimenpiteenä, että kirjoituksenne ( kantelijan ) ei ole edellä sanotun vuoksi johtanut toimenpiteisiini. Asiasta nostettiin älämölö Joulun alla. Useat tahot riensivät innosta puhkuen ” tuomitsemaan” toimintani. Toivon, että niin kantelija, Huvudstadsbladetin päätoimittaja ja muut asiasta lausuneet vetävät asiasta tarpeelliset johtopäätökset ja oikaisevat virheelliset käsityksensä.
Johnsonin saletti
Lontoon supersuosittu pormestari Boris Johnson ilmoitti hetki sitten, että hän on mukana Brexit-kampanjassa. Johnson on maan suosituin poliitikko. Eilisessä plokissani kirjoitin, että häntä olisin kysynyt mukaan, olisin sitten kummalla puolella aitaa hyvänsä. Britannian EU-ero on täysin mahdollinen. Tänään todennäköisempi kuin eilen, mutta ei vääjäämätön. Johnson on saletissa molemmissa tapauksissa. Joko voittaa suoraan ei-puolen kanssa tai yhdistää puolueen Pyrrhoksen  voiton jälkeen. Menee niin pitkälle kuin haluaa. Menen Lontooseen ensi kuussa. Puheenaiheista ei ole pulaa. Eikä juttuseurasta. Eurooppa on suuren murroksen edessä.  Suurimman sitten Neuvostoliiton romahtamisen.
Laiha sopu
EU- maat ovat päässeet sopimukseen  Britannian kanssa ehdoista, joilla saarivaltio pysyisi EU: ssa, jos kansa hyväksyy neuvottelutuloksen kansanäänestyksessä. Kuvio on aina sama. Päättäjät lätkivät  toisiaan olalle hyvin tehdystä työstä.” Minun mielestäni jokainen sovittu asia on parannus nykytilaan. Askelia oikeaan suuntaan, mutta suuriin riemunkiljahduksiin ei kenelläkään ole aihetta. Pääministeri David Cameron ei mene kotiin tyhjin käsin. Hän sai asioita lävitse, mutta ei selkävoittoa. Laiha sopu, paljon tyhjää parempi , mutta kaukana siitä, mitä kotiyleisö toivoi. Luulenpa niin, että sopimus saa kovaa kritiikkiä Britanniassa. Olen ollut yhteydessä aamun aikana useisiin ystäviini. Itsenäisyyspuolueen kavereihin ei mikään vaikuta. He ovat eron kannalla. Yllättävän moni konservatiivikin on. Puoltajia löytyy puoluerakenteen yläkerroksista. Minä en ota kantaa brittien puolesta. He äänestävät itsenäisesti, enkä yritä vaikuttaa siihen. Olen istunut itse  brittien  kanssa samassa europarlamenttiryhmässä ja puolue on osa konservatiivien johtamaa ECR-ryhmää. Suomen ja puolueen kannalta lähtö olisi menetys. Britit kyllä pärjäävät myös EU: n ulkopuolella. Jos nyt saisin antaa yhden ainoan neuvon, niin brittiyleisöä ei kannata pelotella ylenpalttisesti lähdön seurauksilla. Samanlaista pöpinää talouden ja bisneksen katastrofista toitotettiin myös Ruotsin eurojäsenyydestä. Kansa äänesti vastaan, eikä maa revennyt. Britannia lähtö olisi EU: lle katastrofi, mutta briteille? Ei välttämättä. Mikä ratkaisee? Kampanja. Jos minä vetäisin jomman kumman puolen kampanjaa, soittaisin ensin Boris Johnsonille. Lähiviikot menevät neuvottelutulosta tulkittaessa. Yksi on varmaa, kaikki vakuttavat saaneensa hyvän tuloksen.  Kasvissyöjäkoira tietää, miltä nämä eväät maistuvat.
Fasismin ulvojat
Fasisti on oiva lyömäsana. Se kelpaa moneen tarkoitukseen. Kun Suomessa ruoskaparlamentarismin aikaan kansanedustaja kannatti länsimaisia arvoja, arvosteli Neuvostoliittoa ja Urho Kekkosta, häneen iskettiin fasistin leima. Aiheetta leimatuksi tulivat mm. Georg C. Ehrnrooth, J. Juhani Kortesalmi  ja Veikko Vennamo. Sama harrastus on virkoamassa henkiin, Puolustusministeri Jussi Niinistöä yritetään pistää kepin nokkaan. Perusteetta. Tunnen Jussin pitkältä ajalta, hän ei ole fasisti. Perussuomalaiset oli vaaleissa Suomen toiseksi suurin puolue.  Ääniä saimme yli 500.000. Tuo vaalitulos ottaa koville, saati asema hallituspuolueena. Seuraava hillotolppa on keväällä 2019. Siihen saakka tätä ulvontaa riittänee. Kansan äänestämällä  esiintuoma vaalitahto ei ole fasismia. Se on demokratiaa. Perussuomalaiset on demokraattinen puolue, jossa jokaisella jäsenmaksunsa maksaneella jäsenellä on äänioikeus puoluekokouksessa. Se on jäsendemokratiaa parhaimmillaan.
Pari sanaa Paavosta
En nyt puhu Paavo Lipposesta, Paavo Arhinmäesta vaan Paavo Väyrysestä. Minulta on kysytty Paavosta ja hänen mielipiteistään ja puoluehankkeestaan. Voimakastahtoinen mies, joka pelasti Keskustan viime presidentinvaaleissa. Kukaan muu ei ehdokkaaksi halunnut.Paavo halusi ja palautti Keskustan itseluottamuksen. Ministeri Paavo kannatti Suomen EU- jäsenyyden kirjaamista Suomen perustuslakiin. Siellä se  käypäläinen nyt seisoo. Mitäs sitä muistelemaan. Paavon puolueen jäseneksi pääsevät vain parlamentaarikot. Geert Wildersin puolueeseen pääsee jäseneksi vain hän itse. Muut ovat juhlakanssaa. Paavo ei olisi Paavo, jos hän ei jatkaisi keskustalaisena kuntavaltuutettuna Keminmaalla. Ei siihen kukaan puutu. Paavo on ollut monta kertaa oikeassa. Kuten siinä, että puolueen puheenjohtajuudesta ei pidä luopua liian varhain.  Olen samaa mieltä. Kokemuksesta tiedän, että yksin kukaan ei ole mitään. Se on matkaevääni Paavolle ja puoluehankkeelle. Siinä menee hyvältäkin mieheltä parikymmentä vuotta. Onnea ja kohtuullista menestystä.
Obaman opetus
Kävin Obaman rukousaamiaisella. Hyvä käynti ja mielenkiintoinen tilaisuus. Suomessa ei aina ymmärretä amerikkalaista meininkiä. Ei pidä olla ennakkoluuloinen, vaan tutkia todenperä ja vetää siitä oman johtopäätökset. Presidentti Obama puhui hyvin. Kun kuulen hyvän tiivistyksen , ymmärrän ja tunnistan sen. Siksi: ” Kun sinulla ei ole enää minne mennä, mene polvillesi. ” Obaman opetus. Hyytävän hyvä.
Caruna konnat
Perussuomalaiset olivat jälleen kerran oikeassa. Varoitimme yksiselitteisesti ja vastustimme yksimielisesti sähköverkkojen myyntiä. Sanoin eduskunnassa, että saamme kirjeen, jossa lukee: Nostamme sähkösi hintaa, sinun ei tarvitse tehdä mitään. Olin oikeassa. Edellinen hallitus oli kovapäinen ja teki tietoisen virheen. Alkeellinenkin taloustaito osoittaa, että verkkojen ostohinta rokotetaan raa’ asti asiakkailta. Tekopyhyyden toteemina töröttää SDP. Sosialistit myivät pienen ihmisen sähkölaskusta kuin perintöosan hernerokasta. SDP mekastaa oppositiossa kuluttajan asiaa, mutta teot ovat veriruskeat. Käsi on puoliksi piparipurkissa ja kiinni jäänti harmittaa. Caruna konnat löytyvät edellisestä hallituksesta. Rosvot jäivät kiinni.
Suomalaisena Washingtonissa
Olen ulkoministerivierailulla Washington D.C:ssa. Vierailu on ollut antoisa. Olen tavannut sekä Senaatin että Edustajainhuoneen ulkoasianvaliokuntien puheenjohtajat, vieraillut ja puhunut lukuisissa Think  Thankeissä sekä tavannut mediaa. Keskiviikkoiltana Suomen aikaa tapasin presidentti Barack Obaman Turvallisuuspoliittisen neuvonantaja Susan Ricen Valkoisessa talossa. Kaikki tapaamiset olivat hyviä, asioista puhuttiin perusteellisesti ja niiden oikeilla nimillä. Torstai- aamuna osallistun 64. Kansalliseen rukousaamiaiseen, jossa puhuu mm. Presidentti Barack Obama. Samassa yhteydessä minulla on mahdollisuus tavata tuttuja vaikuttajia seä USA: sta että eri puolilta maailmaa. Uusia suhteita solmitaan. Otin arktiset asiat voimakkaasti esille. Suomessa on rakennettu noin 60 prosenttia maailman jäänmurtajista ja kaikki hyvät! Tätä tietoataitoa meidän on saatava myytyä lisää maailmalle. USA on maailman ainoa supervalta. Ei ole samantekevää, millaiset ovat Suomen suhteet siihen. Tyytyväisenä ja saamani palautteen johdosta voin todeta, että hyvät.
Hyvä maine
Mikä on Suomen maine EU:ssa? Parempi se on kuin  EU: n maine Suomessa. Twiittikamaa.
Täydellinen menestys
Perussuomalaisten ministeriryhmä kiersi Lappia koko viikonlopun. Kävimme Sallassa, Kemijärvellä, Rovaniemellä, Torniossa ja Kemissä. Neljän ministerin tilaisuudet ovat ainutlaatuisia. Väkeä oli joka paikassa runsaasti. Tosin Iltalehden mukaan 50 henkeä keskellä sunnuntaipäivää on Kemissä on vähän…Iltasanomat kertoi perjantaina Sallassa, että sali on täynnä ja väkeä runsaasti…Myönteinen palaute tuli erityisesti siitä, että teette kenttätyötä, vaikka vaaleja ei ole koko vuonna. Perussuomalaiset eivät ole pehmeän leivän syöjien puolue. Kun on nollasta aloitettu, tietää mitä on vastatuuli. Se ei meitä kaada vaan juuremme menevät entistä syvemmälle. Oppositio on hermostunut, vaikka se pärjää gallupeissa. SDP: n kutistuneessa eduskuntaryhmässä on 12 entistä ministeriä, kaksi entistä puheenjohtajaa ja yksi entinen puhemies. Kolme ja puoli vuotta on pitkä aika kerätä voimia. Turhautuneisuus huutaa taivaaseen saakka. Lapin kierros oli täydellinen menestys. Raaka työ on tarpeen. Ne , jotka eivät kestä leikkiä, putoavat. Ydin kestää. Tämä puolue on parhaimmillaan kansan keskuudessa – ei kabineteissa. Olen luonteeltani kenttämies. Tiedän mitä on raaka järjestötyö, se oppi kantaa ja auttaa kestämään. Pidän ihmisistä. Se näkyy ja tuntuu myös omassa sydämessä.
Dublinin asetuksesta
Jatka lukemista Dublinin asetuksesta →
Perussuomalaiset voittavat kuntavaalit
Osallistuin  tänään puoluetoimistolla Perussuomalaisten piirien johtohenkilöiden toimintapäivään. Piirien puheenjohtajien sitoutumisesta ei jäänyt epäselvää. Olin todella tyytyväinen ja rohkaistunut päivän antiin. Minulle tuli selväksi, että me voitamme kuntavaalit, kun teemme niin kuin yhdessä sovimme. Lisäpotkun haemme vielä  Puolueneuvoston kokouksesta Lahdesta, jossa kenttä kokoontuu. Antautuminen ei ole vaihtoehto. Perussuomalaiset ovat voittaneet kymmenet viime vaalit. Nyt on hiukan  vastatuulta. Kaikki on kuitenkin omissa käsissä ja kiinni omasta osaamisesta. Annoin oman varauksettoman tukeni piirien johdolle. On suuri kunnia olla Perussuomalaisten puheenjohtaja. Olemme nousseet neljän miehen saunareissusta Suomen toiseksi suurimmaksi puolueeksi. Käytetään sitä luottamusta ja valtaa. Ministeriryhmä käy ennen seuraavia eduskuntavaaleja kaikissa vaalipiireissä. Kaikki neljä ministeriä ovat Lapin kiertueella ensi viikonloppuna. Uskon, että saamme reissusta hyvät eväät eteenpäin ja myös uusia kuntavaaliehdokkaita. Perussuomalaiset eivät hyväksy suomalaisten työehtojen ja palkkojen polkemista.  Maamme ongelma on työttömyys, investointien ja kasvun puute. Ne pitää saada kuntoon. Se ei onnistu palkkakyykytyksellä. Lähden huomenna Brysseliin Ulkoasianneuvoston kokoukseen. Tulee mielenkiintoinen pari päivää. Puolasta on tullut roppakaupalla kannustavia viestejä. Elämme todella kansainvälisessä maailmassa.
Herrat haukkuu – kansa kiittää
Palautetta tulee ovista ja ikkunoista. Se on hyvä. Viesti on mennyt perille. Kun tulee sekä kiitosta että haukkuja, on jokainen ymmärtänyt, oikein tai väärin. Herrat haukkuu, kansa kiittää. Perussuomalaisten vaalimenestys ja hallitusasema on kertakaikkiaan monelle vanhan puolueen edustajalle tai myötäjuoksijalle liikaa. Koittakaa kestää vaalitulosta ja sen seurauksia demokratiassa. Olin Euroopan Parlamentin jäsen vajaat kaksi vuotta. Strasbourgissa olo oli kuin isolla Ruotsin laivalla. Sinne lastattiin väki armottomalla rekkarallilla. Väkeä oli kuin Corneliuksen talossa. Kova oli touhu ja tohina. Tehottomuus ja tuhlaus huusivat taivaaseen asti. Europarlamentaarikot Liisa Jaakonsaari ja Sirpa Pietikäinen ovat kommentoineet sanomisiani. Suloista ja suolaista. Vapaa maa, vapaa sana. Myös minulla. Minua jaksaa aina ilahduttaa Perussuomalaisten saama arvostelu ja huomio. Tämä puolue on olemassa asiaperustein. Tähän puolueeseen voi vaikuttaa liittymällä siihen. Perussuomalaisissa päättävät perussuomalaisten jäsenet. Muut voivat osoittaa mieltä, kommentoida, kehua ja arvostella. Saamastani palautteesta päätellen, minua ei saa perusteettomasti leimata rasistiksi, eikä Puolaan tarvita valvontakomissiota. Kyllä kansa tietää.
EU PYSYKÖÖN LESTISSÄÄN
Puolassa pidettiin vapaat ja rehelliset vaalit. Valta vaihtui ja vaalitulos vaikuttaa harjoitettavan politiikan sisältöön.  Se kai on vaalien tarkoitus, äänestyslipun voimaa. EU- komissio alkaa mestaroimaan Puolan asioita. Historia ei ole näköjään opettanut EU-uskovaisille yhtään mitään. Vaaleilla valitsematon EU- byrokraatti ei voi kävellä itsenäisen vaaleilla valitun päättäjän yli.
EU: lle tulee rankka vuosi
Tunnen Europarlamenttiajaltani monta kovan luokan EU-vastustajaa. Näillä ystävilläni on mieliala korkealla. He uskovat Britannian jättävän EU- jäsenyyden. Olen puhunut EU -asioista Britanniassa kymmenkunta kertaa. Pyyntöjä tulee  kiihtyvään tahtiin. Pääministeri David Cameron on ilmoittanut, että hallituksen ministerit ovat vapaita kampanjoimaan kansanäänestyksessä valitsemallaan tavalla. Eliitit eri puolilla Eurooppaa ovat  varmoja, että enemmistö haluaa jäädä Euroopan Unioniin. Sermien takana huoli kasvaa. Mielipidemittaukset kertovat päinvastaista. Minä en gallupeista paljon perusta. Sen sijaan tuntemieni vastustajien mieliala on korkealla. Se kertoo minulle missä mennään. Virallinen optimismi on yksi asia, usko asiaan toinen asia. Pienissä marginaaleissa tahdolla on voimaa. Kansanäänestys ja turvapaikkakriisi ovat EU: lle kohtalon  kysymyksiä. Mikäli Britannia päättäisi jättää Euroopan Unionin, se olisi nykyisen Euroopan Unionin konkurssi. Enkä tarkoita pelkkää rahaa, mutta sitäkin. Britannia on EU: n toiseksi suurin nettomaksaja. Turvapaikkakriisi on vakava haaste. Mikäli sitä ei alkaneen vuoden aikana saada hallintaan, on se Euroopan sosiaalisen mallin loppu. Missä EU, siellä ongelma. Mitäkö mieltä minä olen Britannian EU- jäsenyydestä? Siitä päättävät äänioikeutetut äänestäjät. Se on demokratiaa ja sitä kannatan.
Kunnon peli ja pelin politiikka
Olin katsomassa nuorten Leijonien MM- finaalia. Mahtava saaga ja onnellinen loppu.  Jännitys kihelmöi ennen peliä, pelin aikaan ja purkautui pelin jälkeen. En muista nähneeni peräkkäin yhtä montaa hymyilevää naamaa. En edes Jytky- voitonjuhlissa. Voittaminen on parasta yhdessä. Ei se yksin ole mahdollistakaan. On hienoa tuntea iloa ja surua.Turtana ei  tunne mitään. Suomi osaa pelata joukkueena. Se on iso asia. Pää pystyssä. Kaikki pelissä. Eilen se riitti. Parasta oli yritys ja usko. Halu ja uskallus voittaa. Joka arpa ei voita ja se täytyy kestää. Olen nähnyt elämäni aikana satoja eri tason matseja. Jalkapalloa, jääkiekkoa, pesäpalloa…ja sitten ravit päälle.  Eilinen peli menee top kolmeen. En osaa niitä järjestykseen laittaa.  Jalkapalloa ja jääkiekkoa aivan eri tasoilta.  Pettymyksien lista onkin pitempi. Voittaminen on häviämistä mukavampaa. Helpompaa se ei ole. xxx Uusi vuosi, uudet kujeet. Tämä vuosi ei ole helppo. Ei Suomessa, eikä maailmalla. Ulkoministerinä saa osansa kansainvälisestä politiikasta, puheenjohtajana kotimaan politiikasta. En ole päässyt helpolla, en ole voittanut helpolla, enkä häviä helposti. Tänä vuonna ei ole vaaleja, ei ole siis mitään hävittävää, eikä voitettavaa.  Vaaleissa mitataan kannatus. Ravitermein, nyt ajetaan pohjakuntoa. Se on yhteistyötä. Olen ollut Perussuomalaisten puheenjohtajana 18,5 vuotta. Yli kolmasosan elämästäni.  Sen verran karkeasti on ikää maailmanmestaruuden voittaneilla nuorilla miehillä.  Vuosi sinne tai tänne. Vastahan pojat ovat alkuun päässeet.  Otetaan esimerkkiä. xxx Kalervo Kummola on tehnyt valtavan työn Suomen jääkiekon hyväksi. Suomessa saa aina osakseen ankaraa kritiikkiä, kun osaa, uskaltaa ja saa tuloksia aikaan. Kummola on tekojen mies. Tulokset puhuvat puolestaan. Kale hoitaa. Kiitos, Kale
Pari havaintoa ja Hyvää Uutta Vuotta
Joulurauha teki hyvää. Oli aikaa myös itselle. Sain entisiltä ulkoministereiltä Paavo Rantaselta ja Paavo Väyryseltä lahjaksi kirjat. Toisen olen jo lukenut kokonaan ja toinenkin on hyvässä vauhdissa. Paavo Rantasen kirja palautti mieleen Suomen kohtalon vuosia sota-aikoina. Suomi selvisi ja selviää jatkossakin. Paavo Väyrynen on ammattimies. Puolueen puheenjohtajuudesta ei pidä luopua liian varhain. Tahtopolitiikka ei ole kuollut, eikä Paavo luovuta. Ei hän ole vanha, hän on ollut politiikassa pitkään. Kelasin mennyttä vuotta. Pärjäsimme hyvin vaaleissa. Koville otti lapsuuden ystävän taivasmatka kesken kiivaimman vaalitaistelun. Hallitukseen mentiin ja galluptappioita on tullut. Siis täyttä elämää. Yhtä asiaa olen kaivannut. Useammassa artikkelissa on todettu, että Perussuomalaisten nousu vaaleja edeltäneen kolmen viikon aikana oli huikea.Mutta mikä oli syy?  Vaalipäivänä saimme eniten ääniä. Iltalehti pisti lööppinsä painoon ennakkoäänten perusteella… Minulla on siitä käsitys. Vaalit ratkaistaan vaalipäivänä. Kuninkuusravit ratkaisevat, eivät kyläkilpailut. Hillotolppa on armoton. Toivon, että politiikan tutkijat kertovat käsityksensä. Olen haastanut heitä ennenkin. Teen sen uudestaan.  Kysyn, Siis miksi Perussuomalaiset nousivat viimeisten kolmen viikon aikana vaalipäivän äänissä  Suomen suurimmaksi puolueeksi? Mitä tapahtui? Perussuomalaisilla on vaikea vaihe. Ensi vuosi on parempi. Politiikka on yksinkertaista. Siksi minä siinä olen tähän asti pärjännyt. Monimutkaisessa maailmassa yksinkertainen on arvokasta.  Nujerrus ja armo. Hyvää uutta vuotta kaikille plokin lukijoille. Etulinjassa tavataan.
Rauhallista Joulua – Kiitos tuesta
Työmiehen tuumaustunti oli täysosuma. Palautetta tulvi joka tuutista. Plussaa ja sopivasti miinusta. Siis kaikki ymmärsivät. Sama oli tahti tänäänkin. Kansa tykkäsi – herrat haukkuivat. Sähköpostin purkamiseen meni pari tuntia. Päivällä kävin Tampereella, hain kinkut ja kalat sekä istuin metsästäjän kanssa glögillä. Turistiin. Ystäväni Jukka Jusula täytti tänään 60 vuotta. Mainio mies, yksi meistä tarinan takana. Olen kiitollinen kaikesta mitä politiikka on elämääni tuonut. Tänään minua vietiin taas kuin pässiä äkeen alle. Perussuomalaiset on suomalaisen politiikan suola. On ilo ja kunnia olla mukana. Toivotan kaikille Rauhallista Joulua ja kiitos tuesta. Palataan asioihin joulunpyhien jälkeen.
Seteliselkärankaisuus SDP:n suojeluksessa
Eduskunta passitti äänin 130-50 niin sanotun seteliselkärankaislain historian romukoppaan. Laki oli 43 vuotta sitten tehty poliittisena tilaustyönä. Kauppa oli seuraava. Vanhat puolueet junailivat puoluelakiin muutoksen, joka mahdollisti puoluetukirahojen viemisen enemmistön mukaan, jos ryhmän enemmistö jättää puolueen eduskuntaryhmän. Tämä meni läpi. SMP: n ryhmä hajosi ja palkaksi juudakset saivat puoluetukirahat. Rahat varmistettuaan he äänestivät poikkeuslain puolesta, joka mahdollisti Urho Kekkosen valinnan Tasavallan presidentiksi ilman vaaleja! Tämän rappion Eduskunnan enemmistö tuomitsi muuttamalla lain alkuperäiseen muotoon. Presidentti Kekkosen oma puolue, Keskusta, oli valmis katsomaan historian tuomiota silmiin ja oikaisemaan vääryyden, samoin Kokoomus, jopa SKDL: n perillisten enemmistö oli tällä kannalla. Mikä ihme SDP: ta vaivaa. He jäivät historian väärälle puolelle, vihreät taas on historiaton puolue, joka ei edes ymmärtänyt, mistä on kyse. SDP paitsi suojeli seteliselkärankaisuutta myös teki takinkäännön vailla vertaa. Perustuslakivaliokunnassa puolueen edustajat Maria Guzenina, Ilkka Kantola ja Ville Skinnari olivat olleet hyväksymässä yksimielistä mietintöä rappiopykälän poistamisesta, mutta salissa he äänestivät ilmeisesti ryhmäkurin pakottamina vastaan. Mitä tapahtui ja miksi. Moraalin peräänkuuluttajana tunnettu vihreiden Ville Niinistö niin ikään oli hyväksymässä Perustuslakivaliokunnassa yksimielistä mietintöä ja äänesti salissa toisin. Villapaita kääntyi Koijärven perilliseltä. Kristillisdemokraattien toiminta lain käsittelyssä oli niin ymmärtämätöntä ja historiatonta, ettei sille löydy sanoja. Pääasia on , että historiallinen vääryys on korjattu ja tunnustettu. Erityisen hyvältä tuntui puristaa kokoomuksen Ben Zyskowiczin kättä äänestyksen jälkeen, hän ymmärsi asian taustat ja puhui vastaansanomattomasti asiasta suuressa salissa.
Hyvää Itsenäisyyspäivää
Hyvää itsenäisyyspäivää kaikille plokin lukijoille. Teitä on tuhansia sekä tuulessa että tuiskussa. Tämä on hieno ja arvokas päivä. Tein pitkän kävelyn koiran kanssa ja katsoin Tuntematonta Sotilasta. Tuli kiitollinen mieli. Teen pikkuhiljaa lähtöä Linnan juhliin. Elämä on ihmeellinen. Olin ensimmäistä  kertaa Tasavallan Presidentin vastaanotolla vuonna 2002. Olin silloin ollut viisi vuotta Perussuomalaisten puheenjohtajana, enkä ollut päässyt Eduskuntaan. Jos olisin silloin sanonut jolle kulle, että Perussuomalaiset on tänä päivänä Eduskunnan toiseksi suurin puolue ja meillä on neljä ministeriä hallituksessa ja Eduskunnan puhemiehen paikka… Olen syvästi kiitollinen Perussuomalaiselle kenttäväelle, uskollisille ja sitkeille naisille ja miehille. Ilman teitä meillä ei olisi tätä puoluetta. Meillä on nyt vaikea paikka hallituspuolueena.  Samalla sitkeydellä pärjätään.Yhtään helpommalla ei päästä. Suomi on hyvä isänmaa. Kaikkia tarvitaan. Jokainen elämä ja jokainen elämä on arvokas. Se on syytä muistaa sekä arkena että juhlana. Meille kaikille tapahtuu kaikki, jos on tarpeeksi aikaa. Elämä on ihmisen parasta aikaa, sanoo maailman paras mäkihyppääjä. Tasaisella luonteella tulee tasaista jälkeä. Rosoisella tulee rosoista. Pääasia on olla oma itsensä. Itsenäisessä Suomessa.
Opposition itkupillit
Opposition nokkamiehet ovat jälleen  naispuhemiehen kimpussa. Moinen sovinismi ei sovi Eduskuntaan. Jos on jotakin valittamista mennään puhemiehen puheille, eikä käytäville murjottamaan. xxx Tapasin tänään Venäjän ulkoministeri Sergei Lavrovin Belgradissa. Oli hyvä tapaaminen. Työt sujuvat, mutta kannatus mataa. Sisu kasvaa. Ei tätä maata vapaaehtoisesti itkupillien hoidettavaksi anneta. Vaaleihin on vielä matkaa. Kyllä Egyptin korpi opettaa.
Hallintarekisteri
Hallintarekisteriä ei viedä eteenpäin. Päätös on oikea ja vastaa Perussuomalaisten linjaa.  Tämä on ollut johdonmukainen kantamme jo viime eduskuntakaudella. Valtiovarainministeri Alexander Stubb on tehnyt virheitä ja käyttänyt vääriä lukuja. Hän on pyytänyt virheitään anteeksi. Minä en ole ensimmäisen kiven heittäjä, enkä sellaiseksi ala nytkään.  Minun puolestani Alexander Stubb voi jatkaa tehtävässään.  Kärsimys kirkastaa sielua. Stubb on valmis selvittämään asiaa Eduskunnalle. On hyvä, että asia voidaan käydä läpi lainsäädäntötyötä ja tiedotusstrategiaa myöten.
Tuohtunut ei-puolue SDP
SDP käyttäytyy kuin se olisi suurin puolue. SDP oli vaaleissa neljänneksi suurin puolue ja on sitä edelleen, 34 kansanedustajaa. Se ei ole miksikään muuttunut. Gallupit eivät äänestä. Odotin mielenkiinnolla SDP: n vaihtoehtobudjettia. Lipareesta ei paljon iloa ollut. Mieleeni nousi lapsuuden muisto mökkinaapurin tuvan seinässä: Pellot pakettiin -SDP. SDP: n yleisilme on ankea. Tuohtunut ei-puolue, jolle mikään ei kelpaa. Turhautuminen huutaa taivaaseen asti. Jos SDP: n kannatus on noussut, ei se ainakaan SDP:sta johdu. SDP: n putoaminen ulko- ja turvallisuuspolitiikan keskiöstä ottaa koville. Totuus on ensimmäinen uhri.SDP möykkäsi muutama kuukausi sitten sanomisistani maahanmuuttokriisissä. Kyse oli Ruotsista. SDP syytti minua aiheetta. Tapasin tiistaina Ruotsin ulkoministeri Margot Wallströmin(sdp) Helsingissä. Totesimme maidemme välit erinomaiseksi. En tiedä tapasivatko Suomen ja Ruotsin sosialidemokraatit toisiaan. Oliko aikaa ja agendaa? SDP näyttää potkivan ulko- ja turvallisuuspoliittista yksimielisyyttä. Se on lyhytnäköistä pelin politiikkaa, jossa käytetään ulkopolitiikkaa sisäpolitiikan lyömäaseena. Suoraan kumpujen yöstä. Karavaani kulkee, demarit ulvoo. Tuohtuneena. xxx Suomi jatkanee ihmisoikeuksien takapajulana. Valtaosassa Euroopan maissa hoitohenkilökunnalla on oikeus kieltätyä osallistumasta raskaudenkeskeytyksiin eettisistä ja uskonnollisista syistä.  Suomi ei kuulu näihin sivistysvaltioihin. Kansalaisaloite on ollut sosiaali – ja terveysvaliokunnan käsittelyssä. Mietintö ei kelpaa minulle. En hyväksy sen moraalia. Tulen suuressa salissa äänestämään vastalauseen mukaisesti ja siis kansalaisaloitteen puolesta. Pro-Life. Siitä lähdetään ja siinä pysytään.
EU:n avunantolauseke on tosiasia
En ole EU- fani. Paha maailma ajatteluttaa. Mielessä Suomen asia. On lepopäivä, mutta ulkoministerin ajatukset jylläävät ja kääntyvät myös siihen, miten varmistamme Suomen turvallisuuden ja kansalaisten lepohetket myös tulevaisuudessa. Suomi huolehtii omasta turvallisuudestaan. Hallitus on ryhtynyt toimenpiteisiin, jotta erilaisiin uhkakuviin voidaan varautua ja vastata jatkossakin, kansainvälinen yhteistyö ja omien kykyjen päivittäminen, mukaan lukien lainsäädäntö, ovat ne kaksi jalkaa, jolla on seisottava. Suomi on osa Euroopan turvallisuusyhteisöä. Suomi antaa apua avunantovelvoitteen mukaisesti ja odottaa muiden jäsevaltioiden toimivan samoin. Tämä on osa oman turvallisuutemme varmistamista. Turvatakuissa on kyse oikeudellisesti sitovasta lausekkeesta, tästä ovat hallitus ja Eduskunta olleet yhtä mieltä jo pitkään. Mutta käytännössä lausekkeen merkitys perustuu jäsenvaltioiden kyvylle ja toiminnalle. Avunatolauseke ja siihen vastaaminen ei kuitenkaan merkitse yhteiseen puolustukseen siirtymistä. Mahdollisesta yhteisestä puolustuksesta päätettäisiin yksimielisesti  Eurooppa-Neuvostossa. Sellaista päätöstä ei ole näkyvissä. Myös Ruotsilla on samanlainen tulkinta lausekkeesta ja tarkoitukseni onkin keskustella Ruotsin kollegani ulkoministeri Margot Wallströmin myös yhteistyön mahdollisuuksista, kun tapaan hänet tiistaina Helsingissä. Käsitykseni  mukaan Ranska päätyi EU-lausekkeen käyttöön useista syistä: EU nähdään alueella suhteellisen ongelmattomana toimijana.  Avunantolauseke sopii tilanteeseen käytännössä paremmin ja on joustavampi. Apu sovitaan kahdenvälisesti . Toimeenpanoon ei tarvita kaikkien jäsenmaiden yksimielisyyttä. Tämä on monasti osoittautunut päätöksenteon esteeksi. EU: hun kuulumattomat NATO- maat, kuten USA ovat jo mukana ISISin vastaisessa toiminnassa. On kuitenkin tärkeää saada apua myös muilta ja NATO: oon kuulumattomilta mailta, kuten Venäjä, Iran, Saudi-Arabia. Ranska on perinteisesti tukenut Eurooppalaista turvallisuusyhteisöä –  NATO: n rinnalla, ei kilpailijana – ja siten haluttiin mobilisoida juuri EU- maiden poliittinen tuki turvatakuille. Poliitikkona arvioin, että Ranskan sisäpoliittisella ulottuvuudella oli tässä paljon painoarvoa. Ranskan julistettua iskut ” sotatoimeksi” oli selvää, että niihin tarvittaisiin  myös laajempaa kansainvälistä toimintaa.  Yhteistyössä puolustusministeri  Jussi Niinistön kanssa ulko- ja puolustusministeriössä valmisteltiin kiireellisesti Suomen mahdollista tukipakettia Ranskalle.Lähdimme katsomaan, mikä on mahdollista, eikä sitä, mitkä lait estävän Suomen toiminnan. Korkealuokkainen kriisinhallintaosaamisemme on käyttökelpoista sotilaallista tukea ISISiä vastaan. Hallituksessa asian laajempi turvallisuuspoliittinen  merkitys korostui ja yhteisymmärrys saavutettiin nopeasti.  Suomen avusta voitiin siten linjata konkreettisesti jo viime perjantaisessa kokouksessa yhdessä Tasavallan Presidentin kanssa. Vain päivää sen jälkeen, kun Ranskan suurlähettiläs kävi ulkoministeriössä esittämässä Suomelle virallisen tukipyynnön. xxx Yleisradio paisuu omassa erinomaisuudessaan.  Itse tilaamassaan ja maksamassaan tutkimuksessa se saa toiminnastaan lähes Pohjois-Korealaiset lukemat, luottamus on 92 prosenttia. Ei nyt sentään 100 prosenttia, mutta likimain …Omahyväisyys paistaa läpi. Sen saa vähemmälläkin rahalla.
Paavo pakkasi
Paavo Arhinmäki päätti jättää Vasemmistoliiton puheenjohtajuuden. Pätkä jää seitsemän vuoden pituiseksi. Paavo on toiseksi pitkäikäisin eduskuntapuolueen puheenjohtaja tällä erää. Jokainen tekee omat ratkaisunsa. En ole Paavon kanssa politiikassa samaa mieltä monessakaan asiassa. Punavihreys on pulapolitiikkaa. Sosialismi ja kommunismi on näyttönsä antanut. Punnittu ja kevyeksi havaittu. Annan silti Paavolle pientä plussaa.Hän on porukkansa näköinen ja ajoi sitä asiaa niin kuin  siinä puolueessa piti ja oikeaksi koki.  Paavo on ollut tarjoamassa vasemmistolaista vaihtoehtoa. Se on palvelus demokratialle. Kansalla pitää olla valinnanvaraa. xxx Valtiopäiväneuvos Raimo Vistbacka, 70, valittiin Etelä-Pohjanmaan piirin puheenjohtajaksi.  Voin olla varma siitä, että siinä piirissä kuntavaalit hoituvat. Tulossa on työtä, eikä rutinaa. Esimerkillä johtamista. Vaikeina aikoina ei pötkitä pakoon, vaan mennään etulinjaan.
Mäntylän työ toi tulosta
Hanna Mäntylän sitkeä työ toi tulosta.Eläkeläisten asumistuen leikkaus perutaan.Takuueläke nousee. Hallituksen linjaus on oikea ja syntyi ministeri Mäntylän aloitteesta. Tämä on hyvä päätös. Oppositio on syöksynyt puurokipolle.Selvyyden vuoksi; SDP: llä ei ollut osaa eikä arpaa tähän päätökseen. Sen sijaan on syytä muistaa, että SDP lupasi hallituksessa takuueläkkeen nostoa. Punaista puupenniä se ei saanut aikaiseksi. SDP: n taloustaitojen näytöt, siis teot, viime kuukausien  ovat oman puoluetoimiston kauppaaminen ja ulkoistaminen sekä oman    lehden pystykarsinta irtisanomisineen.Puhetta tulee kuin rännistä kuraa. Tekojen jäljet pelottavat. Perussuomalaiset on hallituksessa vaikuttamassa. Pienituloiset eläkeläiset saivat nyt oikeutta. Työtä jatketaan. Karavaani kulkee, kojootit ulvoo.
SOTE- ratkaisu syntyi
Hallitus pystyi päättämään SOTE-ratkaisusta. Päätös on historiallinen. Tätä tahkoa on väännetty vuosikausia. Kyllä se vaan niin oli, että Perussuomalaisia tarvittiin tämän ratkaisun synnyttämiseen. Erityiskiitoksen ansaitsee ministeri Hanna Mäntylä. Hän on puskenut asiaa sitkeästi eteenpäin. Olen myös iloinen eduskuntaryhmän hyvästä panoksesta. Pääministeri kävi ryhmässämme pariinkin kertaan. Ryhmä antoi suoraa palautetta ja pääministeri otti huomiot varteen. Tilanne näyttäytyi julkisuuteen Kokoomuksen ja Keskustan painina. Perussuomalaiset hakivat koko ajan ratkaisua – ei julkisuutta. Minua kyllä massiivisesti harmitti prosessin aikana tietovuodot  niin sanotuista ” hallituslähteistä ”. Rippituolissa oppii mikä luottamuksella puhutaan, se luottamukselliseksi jää. Hallitus jatkaa työtään. Lommot oikaistaan. Suomella ei kertakaikkiaan ole varaa ajautua poliittiseen kriisiin. Olemme saaneet gallupeissa maksaa kovaa hintaa. Nyt mitataan kanttia. Kansa kyllä huomaa, kenen puntti ei pitkässä juoksussa tutise. Voimme olla tyytyväisiä, että vuosikausia kestänyt jahkailu saatiin loppumaan. Päätös, johon Perussuomalaiset voimakkaasti vaikuttivat, on se, jota puolustetaan.
Jätetään huonot uudistukset tekemättä
Hallintarekisteriuudistus ja niin sanottu aktiivinen katuminen eivät tuo parannusta nykytilaan. Niihin sisältyy lukuisia moraalisia ja käytännön ongelmia. Huonot uudistukset kannattaa jättää tekemättä. Talousvaliokunnan puheenjohtaja Kaj Turunen selvitti asiaa ansiokkaasti ja tuli samaan lopputulokseen. Nykymalli on parempi kuin huono uudistus. Aktiivinen katuminen vaikuttaa rötösherrojen paapomiselta. En voi sitä suositella.  Asian ratkaisee lopulta Perussuomalaisten eduskuntaryhmä.
Hauta-aho hävinnyt kaikki jutut
Sain puolentusinaa yhteydenottoa YLE: n A-Talkin johdosta. Ohjelmaan oli haastateltu ( ties kuinka monetta kertaa) Seppo Hauta-ahoa. Hän esitti jälleen perättömiksi osoittautuneet syytöksensä. Hän väitti ohjelmassa, että ehdokasasettelumme  olisi ollut lain vastainen. Hauta-aho valitti asiasta aikanaan Aluehallintovirastoon. Olen Peruspomo kirjassa sivuilla 190-191 käynyt asian perusteellisesti läpi. Aluehallintoviraston päätös oli, että mainituilla perusteilla Hauta-ahon hakemus tulee hylätä. Hauta-aho siis hävisi ja syytös oli perätön. Kysymys oli EU- vaalien ehdokasasettelusta. Sama mies väitti, että Perussuomalaisten Joensuun puoluekokouksessa rikottiin sääntöjä. Taas käräjöitiin. Hauta-aho hävisi käräjillä. Hovioikeuden päätös tuli tänään 30.10.2015. Hauta- ahon vaatimukset hylättiin. Hänet velvoitettiin maksamaan Perussuomalaiset r.p:n oikeudenkäyntikulut. YLE ei kysynyt Hauta-aholta, miksi te tällaista väitätte, vaikka olette viranomaiskäsittelyssä hävinneet kaikki nostamanne jutut? Nyt uunituoreen Hovioikeuden päätöksen antamisen jälkeen olisi uusi tilaisuus. Hauta-aho ei enää ole Perussuomalaisten jäsen. Sitä asiaa ei Hauta-aho käräjille enää vienyt…Aikamoisen mannekiinin YLE oli onnistunut löytämään. Minulta myös kysyttiin, että onko totta, että Hauta-aho maksaa isoja oikeudenkäyntikuluja hävittyään nämä jutut? Sitä kannattaa kysyä Hauta-aholta. Itse asiassa olisi kannattanut kysyä jo haastattelussa. Ehkäpä joku kysyykin. YLE teki vaalien alla MOT-ohjelman Perussuomalaista. Ohjelman päähenkilön ja Soinin kupla kirjan kirjoittajan omat taustat paljastuivat ohjelman jälkeen….YLE: ssä oltiin aika noloina. Lähdekritiikki oli mitä oli, olematonta. No vaaleissa tultiin kakkoseksi. xxx Jos Perussuomalainen valittaa kovaa kohtaloaan, se on uhriutumista. Jos Perussuomalainen esittää kritiikkiä, se on uhkailua. Aika paksua. Markku Jokisipilä oli aika hyvässä vedossa ohjelmassa. Toivottavasti tätä ei koeta kielteiseksi kannanotoksi. Kritiikin voi esittää myös asiallisesti ja ammattitaidolla. Tätä plokia luetaan ja nyt sitä on oikein Televisiossa mainostettu. Jokainen kirjoittaja toivoo, että juttuja luetaan. En ole poikkeus. Yksinkertainen sielu.
Hyviä uutisia
Laki ja Oikeus puolue voitti Puolan vaalit ja siitä tulee pääministeripuolue. Laki ja Oikeus kuuluu samaan Europarlamenttiryhmään kuin Perussuomalaiset. Ryhmä on Euroopan Parlamentin kolmanneksi suurin. Puolan EU- politiikka muuttuu. Samaan suuntaan, mitä Perussuomalaiset ajavat. Menen Lontooseen puhumaan ECR – ryhmän kokoukseen kolmen viikon päästä. Perussuomalaiset eivät ole yksin Euroopassa. Ryhmällä on kaksi pääministeripuoluetta ja lisäksi hallituspuolueita. Siellä voi vaikuttaa. xxx Viimeinen plokini sai lyhyessä ajassa toistakymmentätuhatta lukijaa. Se antaa motivaatiota kirjoittaa. Puolueen asioista totean vain sen, että puoluehallituksen päätöksiä tässä puolueessa noudatetaan. Myös puheenjohtaja. Olen saanut runsaasti palautetta kirjoittaa hyvistä uutisista, toivon näköaloista ja lohdusta. Viisasta puhetta. Myönteisyys voittaa aina lopulta kielteisyyden. Otetaan varteen. xxx Suomen EU- nettomaksuosuus laskee n 150 miljoonaa euroa. Kysykää vaikka Alexilta. Hyvä uutinen, eikö totta?
Anarkorasismia ja Murajan mambojumbo
Anteeksi  vaikeaselkoinen otsikointi. Tätä tarkoitan. Anarkorasistit veivät Perussuomalaisten puoluetoimistolle lakanan.  Hengenheimolaisensa ovat turmelleet useaan otteeseen  Perussuomalaisten piiritoimistoa. Anarkorasistiset vihateot ovat vastenmielisiä. Ku klux klan vihaa sekä katolilaisia että juutalaisia. Olen katolilainen Israelystävä. Siis oiva kohde ku klux klaniselle anarkorasistille.  Tällaiselle toiminnalle kansan kustantama YLE  antoi palstatilaa. Anarkorasisti = anarkisti+rasisti. xxx Murajan mambojumbo? Tuomas Muraja, toimittaja, kirjoitti Perussuomalaisista Kanavaan ja Suomen Kuvalehteen asenteellisuudessaan ainutlaatuisen analyysin asiavirheineen. Elitismin airueeksi Muraja oli valinnut viestintävälineet, jotka eivät kansan syvien rivien käsissä kaksisesti kulu. Minä toivoisin, että kovaa työtä tekevä Perussuomalainen duunari ja pienyrittäjä lukisi tämän Murajan mutinat, mambojambon. Tällä plokilla on tuhansia lukijoita joka viikko. Miksi mainostan Murajan kirjoitusta? Siksi, että se ansaitsee tulla luetuksi. Tietääpähän rankirahvas paikkansa.  Ja ne kaikki yli puoli miljoonaa Perussuomalaista äänestänyttä.
Itku pitkästä ilosta
Perussuomalaisia rusikoidaan oikein olan takaa. Se on kestettävä. On oikeastaan lohduttavaa ja hellyyttävää nähdä, kuinka Perussuomalaisten poliittiset vastustajat ottavat ilon irti huonoista gallup- lukemistamme. Jokaisen mökki palaa vuorollaan. Meille kaikille tapahtuu kaikki, jos on tarpeeksi aikaa. Suhteellisuudentaju on paikallaan. Tiedän ja tunnen kokeneen puolueemme kentän. Tosi Perussuomalainen ei periksi anna.  Tertun tie on meille esimerkkinä. Sain eilen suru-uutisia. Ystäväni ja vankkumaton tukinaiseni Terttu Hautamäki on siirtynyt ajasta ikuisuuteen, korotettu kirkkauteen. Terttu oli puolueen nainen loppuun asti. Ensin SMP: ssä ja sitten Perussuomalaisissa. Tunsimme toisemme noin 35 vuoden ajalta. Kohtasimme voitot ja tappiot. Olimme SMP:n ytimessä, kun konkurssi korjasi. Terttu ei paennut pahan päivän tullen. Terttu oli ensimmäisten joukossa perustamassa Perussuomalaisia ja nostamassa puoluetta. Terttu, maatalon emäntä ja suurperheen äiti, eli vahvan naisen elämän. Hän huolsi ja hoivasi. Sai miehiin vauhtia ja potkua. Itku tuli pitkästä ilosta – yhteisestä taipaleesta. Itkun jälkeen kiitollisuus ja kunnioitus. Yksi matka meillä on vielä tekemättä – viimeinen matka. Yhdessä mennään.
Kova viikko – hyvä viikko
Teen juuri lähtöä oman puolueosastoni syyskokoukseen. Siellä kokoontuvat kotikaupunkini Perussuomalaiset, jotka ovat olleet minulle tukena  ja apuna vuosikausia rakentaessamme hyvää Perussuomalaista vaihtoehtoa koko Suomeen. Olin Luxemburgissa maanantaina EU – ulkoministerikokouksessa. Asiat eivät ole helppoja, oikeaan suuntaan mennään. Hallitsematon maahanmuutto on saatava kuriin. Kotimaassa etenemme asiassa hyvin ja oikeaan suuntaan. Keskiviikkona tapasin Venäjän ulkoministeri Sergei Lavrovin Oulussa. Keskustelimme tunnin verran kahdenvälisistä suhteista ja illallisella lisää kansainvälisistä aiheista. Mukana illalla olivat mm. Norjan ja Islannin ulkoministerit. Ilmapiiri oli hyvä. Kahdenvälisissä suhteissa on hyvä perustilanne. Kauppa ja turismi ovat pudonneet, se on yhteinen huolenaihe. Parempaan pitää pystyä molempien mielestä. Sain myös ensikäden tietoa Venäjän toiminnasta sekä Ukrainassa että Syyriassa. Sotilaallista ratkaisua ei ole , tarvitaan poliittiset ratkaisut. Tie ei ole helppo. Tapaaminen Lavrovin kanssa oli hyvä sekä tunnelmaltaan että tuloksiltaan. Tulemme toimeen. Perjantaina pidettiin puoluehallituksen kokous. Päätimme perusteellisen keskustelun jälkeen, että ylimääräistä yhteiskokousta ei pidetä. Äänestimme asiasta. Puoluehallitus päätti asiasta äänin 11-2. Tätä päätöstä noudatetaan ja kunnioitetaan. Tämä todettiin yhdessä kokouksen lopuksi. Puoluehallitus on puhunut ja pulinat pois. Nyt pitää tehdä omaa politiikkaa ja puolustaa sitä. Pienistä ja vähän isommistakaan ei pidä hätkähtää. Tapasin Oulussa myös edustavan joukon Pohjois-Pohjanmaan piirin Perussuomalaisia. Määrätietoinen ja hyvä tapaaminen, mistä sain hyviä ideoita, joita käsitellään myös puoluehallituksessa. Perjantai-iltana kävin katsomassa Ritva Oksasen Näyttelijätärtä Espoon Kulttuurikeskustelussa. Kyllä oli hyvä! Tänään on jalkapallopäivä, Millwallin huivi kaulaan ja kentän laidalle. Illalla Romanssimusiikkia. Kova viikko – hyvä viikko. Jokainen päivä tulee elettyä. Matti Nykäsen nerokasta filosofiaa arvostaen  – Elämä on ihmisen parasta aikaa. Sunnuntai on Pyhäpäivä. Lepopäivä. Maailman ensimmäinen työsuojelusäännös. Ihmiselle hyvä. xxx Kotimaan politiikan viikon kohokohta oli kyselytunti. Ministeri Hanna Mäntylä pudotti SDP : n Antti Rinteen tavalla, joka sai Eero Heinäluoman pään  kääntymään takaviistoon Rinnettä kohti. Takuuvarma täysosuman merkki. Hyvä Hanna!Lisää tätä.
Länget kaulaan vai järki päähän
Saan aina paljon palautetta. Viime viikonloppuna ja nyt maanantaina erityisen paljon. Palaute tuli omalta kentältä ja niiltä, jotka eivät netissä näprää. Syvistä riveistä, kivijalasta, niiltä jotka ovat olleet kauan mukana. Saarakkalan uhkaus erota ryhmästä avasi patoluukut. Tällaista käytöstä ei hyväksytä.  Perussuomalaisten syvät rivit eivät pidä omien mollaamisesta etenkään julkisuudessa. Puolueessa ei ole uhkailua, eikä painostusta. Jos tällaista rikollista tomintaa olisi, se olisi poliisiasia. Edellytän , että tällaiselle valhevihjailulle pannaan piste. Pohjanmaalta mies soitti ja kysyi menikö Saarakkalalta länget kaulaan vai tuliko järki päähän? En sanonut siihen mitään, kun en tiedä. Puolueveli todisti ja sillä hyvä. Puoluehallitus kokoontuu perjantaina, kun sitä on pyydetty. Päätös joidenkin vaatimasta kokouksesta tulee sieltä ja siihen kaikki tyytyvät, sillä tämä on järjestäytynyt puolue, jossa sääntöjä ja päätöksiä noudatetaan. Puoluekokous oli kaksi kuukautta sitten, joten kaikkien valtakirjat ovat tuoreita ja enemmistön mukaan mennään. Tämä on syytä kaikkien käsittää. Meillä on puolueen paikallisosaston kokous ensi lauantaina Espoossa. Siellä puhutaan politiikkaa ja meillä Espoossa tehdään politikkaa ja tuetaan ja kannustetaan toisiamme. Ja noudatetaan yhdessä tehtyjä päätöksiä. xxx Hallitusaival on alussa. Juoksua on parannettava. Se vaatii kaikkien panosta, eikä valitusta ja uikutusta. Gallupeja tulee vielä runsaat neljäkymmentä ennen vaaleja. Ne menevät ylös ja alas. Neljä kuukautta ennen viime vaaleja kannatus oli gallupissa 13,3 ja vaaleissa neljä kuukautta myöhemmin 17,7. Kaikki on omasta politiikasta ja työstä sekä äänestäjästä kiinni. Julkisuudessa on ilakoitu puolueen haasteilla. So what? Meillä on edelleen eduskunnan toiseksi suurin ryhmä. Tässä päivässä parasta on Putkimies Rekasen haastattelu Iltasanomissa ja netissä. Hänen ja muiden kovaa työtä tekevien  vuoksi tätä työtä tehdään. Kannattaa muistaa keiden asialla olemme. Joka päivä.
Kallion kirkkoon on pitkä matka
Piispa Eero Huovinen kutsui minut keskustelemaan Kallion kirkkoon. Teemaksi tarjottiin Hyvää Saarnaa. Päätin mennä, eikä päätös ollut helppo. En tarkoita sitä tuttua leimaamista, että poliitikko puhuu pehmeitä ja sotkee politiikkaa uskontoon. Menen siitä huolimatta. Olen kristitty poliitikko, en poliittinen kristitty. Konservatiivi. Kyllä. Varmasti. Ilman muuta ja Tottakai! Miksi menen Kallion kirkkoon , joka on minulle vieras? Siksi, että Eero Huovinen kutsui. Tämä on minun matkani pitkän sillan yli, enkä tiedä mitä siitä seuraa. Kysymys ei ole minusta, vaan hyvästä saarnasta.
Maailma menee hankalaksi – toivoa on
Se, joka tietoa lisää, se tuskaa lisää, sanoo Saarnaaja. Tartu lohtuun, laulaa Zen Cafe. YK- viikko ulkoministerinä New Yorkissa on huikea kokousmaraton ja elämys, joka ei heti unohdu. Maailma menee hankalaksi. Vaikeuksia on ollut aina, nykyinen aseiden ja informaatiosodan mittakaava on toista luokkaa kuin milloinkaan  aikaisemmin. Totuus on usein ensimmäinen uhri. Väkivalta on väärin. Se, joka miekkaan tarttuu, se miekkaan hukkuu. Oppi menee huonosti perille. Kyynisyys on huono kaveri keski-ikäiselle miehelle. On se sitä muillekin. Maailmaan on vaikea vaikuttaa – itseensä voi vaikuttaa.  Sieltä se voima kumpuaa, ihanteista ja halusta tehdä toisin. Pidän ihmisistä. Jokainen on jonkun mielestä kaunis ja ihmisarvo on ehdoton. Pahoja ihmisiä on vähän, hyvän puutetta on enemmän ja hyvyyttä kaikkein eniten. Arjen ongelmat ovat osa ihmisenä olemista. Ne eivät katso sukua tai säätyä. Kaikilla on omansa. Maailma New Yorkista katsottuna näyttää hankalalta. Silti, toivoa on. Keskustelin usean idealistin kanssa, jotka kulkevat konfliktista toiseen näkien väkivaltaa, sortoa, raiskauksia…ja silti he menevät näihin paikkoihin uudestaan ja uudestaan. Moraalinen selkäranka tekee aina vaikutuksen. Viikon kohokohta oli minulle YK- porukan ja Suomen täällä olevan Ulkoministeriön henkilökunnan yhteistilaisuus. Se valoi toivoa hankalassa maailmassa. Siinä oli hyvä paikka puheelle, sydämestä lähteneelle. Suomen puolustaminen alkaa kaukana ennen maamme rajoja. Nyt me olemme tekemisissä seurausten kanssa, jotka johtuvat sodasta ja sorrosta. Katsomopaikkoja ei ole enää jäljellä.
Lyhyttä matematiikkaa
Perussuomalaiset eivät ole sattumalta Suomen toiseksi suurin puolue. Saimme vaaleissa 38 kansanedustajan paikkaa , ääniä tuli 524054. Se on iso määrä annettuja ääniä, ei pelkkiä peukutuksia. Vihreillä on hirveä huoli Perussuomalaisten vaikutusvallasta, jota  kutistuneen SDP: n mielestä ole olemassakaan. Meillä oli huhtikuussa eduskuntavaalit. Tuo vaalitulos oli selvä. Kolme suurinta puoluetta meni hallitukseen. Kansa ei halunnut punavihreätä hallitusta. Perussuomalaisten linja sai kannatusta myös siksi, että arvomaailmamme poikkeaa punavihreän suvaitsevaiston arvoista. Vaaleissa Perussuomalaiset saivat 38 kansanedustajaa. Vihreät saivat 15 kansanedustajaa. Vasemmistoliitto 12 kansanedustajaa ja RKP Ahvenanmaan edustajan kanssa 10 kansanedustajaa. Se on yhteensä 37 kansanedustajaa. Saimme yksin yhden paikan enemmän kuin nuo puolueet yhteensä. Se on lyhyttä matematiikkaa. Suomi ei ole konsensusmössölä. Puolueiden välillä on eroja. Niin pitääkin olla. Sitä kutsutaan demokratiaksi. xxx Lähden maanantaina New Yorkiin YK: n yleiskokoukseen. Siellä ajetaan yhteistä ulko- ja turvallisuuspolitiikkaa. Suomen linjaa.
Koville ottaa
Oppositio räksyttää joka asiasta.  Poikkeuksena  Kristillisdemokraatit. Heistä kannatttaisi ottaa oppia. Tällä menolla pienimmästä puolueesta voi tulla opposition henkinen johtaja.  Tiedän asiasta jotakin, sillä Perussuomalaiset  onnistuivat tässä  2007-2011 vaalikaudella ja saimme Jytkyn. Kaikkea ei kannata vastustaa, eikä olla katkera. Edes oppositiossa. Koville ottaa, minä ymmärrän sen.  Perussuomalaiset on itsenäinen puolue, joka esittää oman vaihtoehtonsa ja vastaa huutonsa. Ainoa tapa vaikuttaa puolueen linjaan on kuulua siihen.
Maahanmuuttolinja kiristyy huomattavasti
Muuttoliike Euroopassa on hallitsematonta. Euroopan Unioni ei noudata sääntöjään. Alkavan viikon  sisäministeri- ja päämieskokoukset ovat ratkaisevia siinä, että löydetäänkö yhteinen ratkaisu. Aikaa vatulointiin ei ole. Mikäli yhteistä ratkaisuja ei viikolla tule, tekee jokainen maa omansa. On pakko. Nykymeno ei voi jatkua. Se tuhoaa KOKO Euroopan sosiaalisen mallin. Suomi on aloittanut kiristykset  maahantulossa. Etuisuuksia koskevat kiristysmallit ovat valmistelussa. Hallitus ei seiso tumput suorassa. Oikeusvaltiossa esitykset on valmisteltava kunnolla, sillä ne testataan. Perussuomalaiset ovat vuosia varoittaneet sekä moraalittomasta europolitiikasta  ja löperöstä maahanmuuttopolitiikasta Euroopassa, myös Suomessa. Minua, EU-politiikasta ja Jussi Halla-ahoa maahanmuuttopolitiikasta, on arvosteltu rajusti. Vääriksi väitteitämme ei ole todistettu. xxx Perussuomalaisiin kohdistuu nyt ennennäkemätön paine. Kuraa tulee kilokaupalla. Ei pidä herkistyä, eikä hermostua. Vaalit käytiin viisi kuukautta sitten.  Meillä on valtakirja ja sitä on käytettävä. Huomattava osa puolueista ja osa mediasta ei hyväksy vaalitulosta. Perussuomalaisten on oltava rohkeita ja johdonmukaisia. Ennen seuraavia vaaleja on vielä neljä(4) joulua ja yli neljäkymmentä(40) YLEn gallupia. Hillotolppaan on matkaa. Maratonin mitaleja ei jaeta kolmen kilometrin kohdalla. On syntynyt uusi tilanne ja sen mukaan on toimittava. Minä en ole rintamakarkuri, eikä Perussuomalaiset rintamakarkurien puolue. Emme ota hatkoja saati pötki pakoon. Tehdään, mikä on tehtävä ja vastataan siitä vaaleissa 2019. Puolueesta on viimeisen kuuden viikon aikana lähetenyt satakunta  jäsentä, saman verran on tullut tilalle.  Perussuomalaiset on ainoa puolue, jonka kahden jäsenen erosta kerrotaan jopa YLE: n pääuutisissa.  Helsingin Sanomien osaaminen näissä asioissa heijastelee Sanoman pörssikurssia. Mitähän seuraavaksi?
Takuueläke ja budjetti
Suomi ottaa 14.000.000€ velkaa päivässä. Siis joka päivä. Näin ei voi jatkua, tulee luku laulun perästä. Olen voimakkaasti puolustanut kaikkein pieniltä eläkettä saavia. Nyt Takuueläke nousee 23€ kuukaudessa. Eihän se hirveä summa ole, mutta leikkausten keskellä tyhjää parempi. Hallitus vapauttaa myös 300.000 pienituloista YLE- verosta. En ole koskaan saanut niin paljoa kielteistä palautetta kuin silloin, kun YLE- vero tuli, enkä pystynyt sitä estämään.  Kaikki noin 100.000 takuueläkeläistä saavat nyt siitä vapautuksen. Pienituloisen elämä on kovaa. Viimekätinen turva, toimeentulotuki, saa indeksin suojan. Toimeentulotuki siirtyy KELA: n hoidettavaksi, siitä on apua kaikista pienituloisimmille, sillä he saavat nyt paremmin apua ja tietoa oikeuksistaan. Arvonlisävero ei nouse. Hyvä niin, se on köyhän kaikista pahin rokottaja. Sen nosto söisi kaikki pienet etujen korotukset. xxx Olen illan lukenut kansalaispalautetta. Tulee sekä lunta tupaan että kehuja kantista. Siinä mielessä mikään ei ole muuttunut. Olen aina politiikassa saanut paljon sekä kehuja että moitteita. Minä olen jotakin mieltä ja monella on siitä mielipide. Eikä mielipide ole väärä, kun se on oma. Elämme uuden ajan kynnyksellä. Maailma käy levottomammaksi. Silloin korostuvat arvot ja asenteet. Pelko ei pelasta. Lännessä moni elää tyystin jumalatonta elämää, jossa ei ole mitään jota epäillä. Se on surkea kohtalo. Politiikka ei lopu koskaan ja koskaan ei ole liian myöhäistä tehdä hyvää. Sitävarten politiikassa ollaan. Ei sitä muuten jaksa. Eikä viitsi. Jostain se halu nousta ylös ja lähteä Eduskuntaan joka aamu tulee. Sydämestä. Joskus voittaa, joskus häviää. Ja jos ei usko, eikä yritä, häviää varmasti. xxx Sain eilen mielenkiintoisen tarjouksen osallistua keskusteluun parin tunnetun kansalaisen kanssa. Tekee mieli suostua, vaikka se tietää matkaa pitkän sillan yli. Se on pitkä matka. Pitempi kun haluan tunnustaa, enkä puhu nyt Hakaniemestä.
Aaro Rytköselle ja Rolf Steffanssonille
Aaro Rytkönen ja Rolf Steffansson ovat kommentoineet kannanottojani kristittyjen ja jesidien puolustamisesta.  Ikävä kyllä en  ole yllättynyt. Haluaisin tietää, että edustavatko mainittujen herrojen kannat edustamiensa järjestöjen , Kirkon Ulkomaanavun ja Suomen Lähetysseuran, virallista kantaa?  En yllättyisi, vaikka näin olisi. Voin olla väärässäkin. Ei olisi ensimmäinen kerta, Isisin  hallitsemilla alueilla on meneillään kristittyjen ja jesidien  kansanmurha. Sanoin tämän tosiasian ääneen EU : n ulkoministerikokouksessa Luxemburgissa lauantaina.  Edellytän toimenpiteitä. Olenko väärässä? Tulen pitämään asiaa esillä arvostelusta huolimatta. En aio riidellä, enkä nokitella saati perääntyä. Kansa näyttää tukevan, ” kirkonmiehet ” eivät. Eikä ole ensimmäinen kerta. Olen puhunut kristittyjen vainoista monta kertaa aikaisemminkin sekä kansallisilla että kansainvälisillä puhujalavoilla, mm. Britannian konservatiivipuolueen kokouksessa. Pidän  ihmisoikeuksia esillä, niistä ensimmäinen on oikeus elämään. Jokainen ihminen ja jokainen elämä on arvokas (suora lainaus SMP: n puolueohjelmasta). xxx Sain luotettavan vinkin maailmalta,että joitakin syyrialaiskristittyjä on joutunut pakenemaan YK:n pakolaisleiriltä jihadistien hyökkäysten vuoksi. Mitä tästä pitäsi ajatella? Ottaa huomioon.
Kristittyjä puolustettava
Palasin Luxemburgista. Olen antanut kommentit kokouksesesta, enkä niitä tässä toista. Tämä kriisi jatkuu pitkään. Huomasin, että kantaani Jesidien ja Kristittyjen kansanmurhasta oli kommentoitu monelta taholta. Sana on vapaa. Sananvapautta käytän. On tosiasia, että molempia ryhmiä tapetaan surutta Isisin hallitsemilla alueilla. Totesin tämän EU-ulkoministereille ääneen ja tulen vastaisuudessakin pitämään asiaa esillä. Sekä kotimaassa että ulkomailla. Kun muslimiveljeskunta  oli vallassa Egyptissä koptikristittyjen kirkkoja poltettiin ja heitä myös tapettiin.  Vaikka nykyhallinnossa on  kiistattomat ongelmansa, niin tappaminen loppui ja kirkot ovat pystyssä Boco Haram terrorisoi ja tappaa kristittyjä Nigeriassa. Tämä sietämätön terrori ei saa jatkua. Suomessa tuntuu olevan ujoutta pitää kristittyjen vainoa esillä. Näin ei voi jatkua, tähän on saatava muutos. Poliittinen korrektius ei voi olla suukapula. Siitä, mistä ei voi vaieta, on pakko puhua. Minulta varmasti kysytään, miksi otan asian esille? Siksi, että kristityt ovat tällä hetkellä maailman suurin vainottujen ryhmä. Onko kannanottoni joitakin vastaan? Ei ole, se on vainotun kansanryhmän puolustamista. Miksi minä? Miksi en. Miksi nyt?  Olen puhunut tästä vuosia. Samoin Elämän Pyhyydestä kohdusta hautaan. Miksi nyt pitäisi vaieta? Kiitän valtavasta tuesta. Se rohkaisee ja kertoo, että tämä puheenvuoro tarpeen. Jopa odotettu. Päinvastaistakin palautetta tulee, jopa kirkonmiehiltä/naisilta. Yhtään moitteen sanaa ei ole tullut muslimeilta, eikä  muistakaan uskontokunnista. Ajan kuva sekin. xxx Minulta on tänään tiedusteltu, että kannatanko terveydenhuoltohenkilökunnan oikeutta kieltäytyä abortin tekemisestä. Vastaukseni tuskin on suuri uutinen; kannatan.
Kanta on selvä
Perussuomalaisten kanta maahanmuuttoon on selvä.Noudatetaan hallitusohjelmaa ja Dublinin sopimusta. Olen YLEn mukaan   ” matkoilla”. Suomeksi se tarkoittaa, että olen hoitamassa ulkoministerin tehtäviä. Puolueen linjasta ei tarvitse huolehtia.Se on ohjelmissa, myös hallitusohjelmassa. Kristittyjen ja Jesidien kansanmurha ISIL in hallitsemilla alueilla on kammottava asia, joka pitää huomioida pakolaispolitiikassa. Se ei ole minkään lain vastaista vaan inhimillistä ja oikein.
Perusasioita
xOlemme olleet oikeassa sekä  eurokriisissä että pakolaispolitiikassa. Tulokset ovat kaikkien nähtävissä. Kun ei ajoissa uskota, kalliiksi käy. EU ei noudata omia sääntöjään. Se on sietämätöntä. Talo, joka joutuu ristiriitaan itsensä kanssa , sortuu. Kun rahat loppuvat, lentää rakkaus ovesta ulos. Perussuomalaisten hallitusasema käy monien hermoille. Vaalitulosta ei sulateta.  Me emme anna periksi, emmekä antaudu. Tämä puolue on rosoinen kansanliike ja sellaisena pysyy. Puoluekokouksesta sain virtaa. Jatkokausi ei ole pakkopullaa.  Nyt taistellaan ja käytetään valtakirjaa . Aikaa on koko vaalikausi. Pitää uskoa omaan tekemiseen. Persussuomalaisia ei prässätä rasistiseksi puolueeksi. Saimme vaaleissa 524054 ääntä. Siinä potissa oli omanikin. En salli puolen miljoonan suomalaisen valheellista leimaamista. Siksi en suostu opposition juoksukoiraksi. Puolustan omaa väkeä. Tapasin lentoasemalla autoammattilaisen. Hän sanoi minulle: ” Gallupit ovat galluppeja ja sinä olet varapääministeri. ” Mies puhui asiaa ja tajusin, ettei minun tarvitse kirjoittaa gallupista yhtään mitään. Ensi kuussa tulee uusi. Amerikkaan on asiaa jatkossakin. Sikäläinen Kampanja-ammattilainen sanoi minulle , että onko totta, että aloititte neljän miehen saunareissusta ja nyt olette toiseksi suurin puolue? Sanoin, että on. Kutsui käymään, Kyllä konservatiivi toisen tuntee. Jos minä olisin  kampanjassa mukana, soittaisin Karl Rovelle. Se on ilmainen neuvo…ja arvokas. Kyse ei ole siitä, kuka tykkää kenestä, vaan kuka hoitaa homman. Tapasin tänään Kööpenhaminassa Tanskan Kansanpuolueen puheenjohtaja Kristian Thulesen Dahlin, Fiksu kaveri ja takoo kovaa tulosta. Perussuomalaiset ovat mukana EU-parlamentin kolmanneksi suurimmassa ryhmässä. Ne yhteydet tuovat tietoa ja avaavat monet ovet. Puhun lokakuussa brittikonservatiivien puoluekokouksessa. Perussuomalaiset eivät ole yksin Euroopassa, eivätkäole sulkemassa Suomea. Päinvastoin. Perusasia löytyy jokaisesta maasta, Suomessa se on meidän homma. Kerry, Obama ja ABC- Alaska Lorenz. Mukavia kohtaamisia.
Alaskan kokous ja Suomen vaalitulos
Terveisiä Alaskan ilmastokonferenssista. Toimin konferenssin arktista yhteistyötä koskevan osuuden puheenjohtajana. KOlen tyytyväinen kokouksen antiin. Suomi on arvostettu toimija arktisissa asioissa. Hallitusohjelmassa on selvä arktisia asioita koskeva painotus. Olen Ulkoministeriössä vahvistanut satsausta arktisiin asioihin. Olemme hyvällä tiellä. Kokouksen yhteydessä minulla oli mahdollisuus keskusteulkoministeri John Kerryn kanssa sekä ministeri- illallisella että kahdenkeskisessä tapaamisessa. Maidemme välit ovat hyvät ja edelleen kehittyvät. Loppupuheenvuoron kokouksessa piti presidentti Barack Obama. Hän kätteli kokouksen ministeritason osallistujat. Siinä yhteydessä sanoin hänelle, että meillä on kykyä ja voimme olla avuksi arktisissa asioissa . Ensimmäinen USA: n matka ministerinä meni malliikkaasti. Täältä suuntaan suoraan NB-8 kokoukseen Kööpenhaminaan, jossa tapaan kaikki Pohjoismaiden ja Baltian maiden ulkoministerit. xxx Ulkoministeri tai ei, seuraan tarkasti sisäpolitiikkaa. Joskus muutama päivä pois Suomesta antaa aikaa ajatuksille ja pohdinnoille. Yksi keskeinen havaintoni on, että Suomessa muutamat puolueet kannattajineen eivät voi sulattaa vaalitulosta. Perussuomalaisten hallitusvastuu on joillekin yksinkertaisesti liikaa. Nenänvarttapitkin katselu ei kauas kanna. Kansa näkee tarkoitushakuisen panettelun läpi ja osaa myös lukea rivien välistä. Perussuomalaisten on syytä keskittyä kansan kannnatuksella saavutettuun vaikutusvaltaan ja vastuuseen. Vaalitaistelua ei tarvitse enää käydä. Vaalit  on käyty ja hopea voitettu. Oma linja ja omat lelut. Niillä pärjää. Aina vaan. Puolustan voimakkaasti Perussuomalaisia ja kansan ilmaisemaa vaalitahtoa. Valtakirjaa käytetään.
Pari viestiä viestinnästä
Olen tullut siihen tulokseen, että omalla nimellä ja nuunalla esitetyllä mielipiteellä on merkitystä ja uskottavuutta. Olen jo jonkun aikaa sitten tehnyt päätöksen, että deletoin ilman  nimeä ja yhteystietoja tulleen postin lukematta niitä. Samalla tavalla suhtaudun nimettömiin lähteisiin. Arvostus tulee, kun sen takana seisoo kokonaisena ja omana itsenään ilman viikunanlehtiä. Demokratiassa ei tarvitse, eikä pidä pelätä. Haluan säilyttää sellaisen Suomen, jossa on sananvapaus ja jossa joutuu itse vastaamaan sanoistaan. Tiedän, että  nimettömiä viestejä tulee myös jatkossa. Maailmaa ja mediaa ei voi muuttaa, mutta itseään voi. Se taas voi muuttaa jonkun muun käytöstä. xxx Persu mokasi taas. Persu sitä ja persu tätä. Nyt puhutaan persuista ja persu vastaa. Persu vei ilmatilan …ja hapen.  Paheksutaan persuja ja puolustetaan persuja. Persu, persu, persu. Mikä siinä kiinnostaa? Se myy. Miksi? Kannattaisi tutkia. Turun tutkijoille töitä. SDP on harmissaan. Huolellisesti valmisteltu eduskuntaryhmän kesäkokous ulostuloineen jäi katveeseen, men hietaan. Suurin uutinen tuli Eero  Heinäluoman kesäparrasta ja toisen puolen julkisuudesta vei entinen demari , nykyinen persu. Perjantai-ilta meni Ylellä persuiluksi. Putkonen ja Huhtasaari  ovat mielenkiintoisempia kuin Arhinmäki ja V. Niinistö. Miksi? xxx Sari Essayah sai hyvän lähdön kristillisten puheenjohtajaksi. Vaihtoviesti meni perille, eikä puolue tupeksinut turhaan puheenjohtajavaalissa. Oppositioon tuli arvojohtaja kilpailemaan mielipidejohtajuudesta. Tunnen Essayahin hyvin vuosien takaa. Odotan mielenkiinnolla hänen oppositiopolitiikkaansa. Arvoasioissa etenkin. Viesti on selvä ja viestinnästä otetaan edelliskaudesta opiksi. Essayah ei ole punavihreille helppo maali toisin kuin edeltäjänsä, jonka selkärankaa seistä arvojensa takana sinänsä arvostan .
Kyllä kansa tietää!
Poliitikot ja media on ylihurmaantunut epäsosiaaliseen mediaan. Kupla kuin kupla. Punavihreä tai mustasininen. Elämä ei ole siellä. Ministeriryhmämme vieraili Ruokolahdella ja Imatralla. Tavoitimme  henkilökohtaisesti satoja ihmisiä. Minulta kysyi Kreikasta yksi mies ja Immosesta ei kukaan. Ihmisiä kiinnosti arkiset asiat ja toimeentulo. Meidän Perussuomalaisten on mentävä  kansan keskuuteen samalla tavalla kuin olemme aina tehneet . Sieltä se voima kumpuaa. Kohdata ihmiset silmän tasolta.  Niin olen aina oman kannatukseni hankkinut. Kansan kanssa pärjää, kun puhuu totta. Perussuomalaisten voima on suorassa kommunikaatiossa kansalaisten kanssa. Me  menemme kansan keskuuteen myös vaalien välillä. Poliitikkoihin kohdistuva uhkailu on juurittava kerralla ja kunnolla. Vaaliuurnat on tapa ja paikka, jolla nämä asiat hoidetaan ja vaalitulosta kunnioitetaan. Me emme pelkää, emmekä ole peloteltavissa. Suomalainen demokratia kestää. Ihmettelen Antti Rinteen, Ville Niinistön ja Paavo Arhinmäen hiljaisuutta Tappakaa Alexander Stubb-sivustoasiassa. Vai olenko kuunnellut huonosti.? Tuomitkaa väkivaltaan yllyttäminen – niin, että tuntuu. Kiitos vielä plokin kautta kaikille onnistuneeseen kokoukseemme vaikuttaneille ja kiitos Imatran Yrittäjien Harva meistä on rautaa -esityksestä. Olen otettu.
Väkivaltaa vastaan
Ministeri, kollega Alexander Stubbin koti on joutunut väkivaltaisen hyökkäysen kohteeksi.  Teko on alhainen ja pelkurimainen. Kotirauha on ehdoton, toisen kotipiiriin  ei ole mitään asiaa mennä millään verukkeella ilman lupaa.  Jokaisen ihmisen, mediaa myöten,  on tämä käsitettävä ja sen mukaan toimittava. En hyväksy väkivaltaa. Pelolle ei pidä antaa sijaa. Vihanlietsonta on vastenmielistä. Seuraukset arvaamattomat. Väkivalta ei synny tyhjästä. Suomi on pohjoismainen demokratia.  Sitä pitää puolustaa joka päivä sanoin ja teoin. Ilman väkivaltaa, jokaisen ihmisarvoa kunnioittaen. xxx Tampereen Yliopiston professori Juha Suorannan harkintakyky on täysin pettänyt. Perussuomalaisiin suuntautunutta törkypuhetta on syytä tarkastella vähän tarkemmin. Hyvä yhteenveto löytyy Perussuomalaisten uutissivuilta, www.suomenuutiset.fi xxx Perussuomalaiset saivat vaaleissa yhden kansanedustajan enemmän kuin Vihreät, Vasemmistoliitto ja RKP yhteensä. Tämä tulos ottaa koville.  Takiaispuolueet suuntaavat energiansa Perussuomalaisiin. Ei siinä mitään,  katkeruus ja kateus on huonosti kätkettyä. Vihreät on hurmaantuneet gallupeista, Vasemmistoliitto muuten vaan. Vaalitulos oli selvä ja sen mukaan mennään.  Ne eivät mieltä osoittamalla muutu. Kirjoitin plokissani  13.7.2015, että  SDP on menettämässä oppositiossa otettaan ja Vihreät uhkaa ottaa opposition mielipidejohtajuuden.  Pahin virhe, jonka SDP voi tehdä on lähteä myötäilemään punavihreitä. Oppositiopuolueiden kesäkokousten suurin anti oli Perussuomalaisten haukkuminen. Siihen ei paljon älyä tarvita. Politiikan syksystä tulee kuuma, kuumempi kuin vuosiin.
Katkera pala
Kreikan tukeminen on minulle katkera pala. En usko tukipakettipolitiikkaan. Hyviä vaihtoehtoja ei ole, vain huonoja. En valitse huonointa, enkä kehu huonoa. Viisi vuotta vastustin kaikkia tukipaketteja. Hävisin ne taistelut. Puolue jäi myös vuonna 2011 oppositioon. Tämän seurauksena syntyi sixpack hallitus, joka oli maalle katastrofi. Hallitus, jonka taival päättyi äänestämiseen omia esityksiä vastaan. Kesken leikin vielä Vasemmistoliitto ja Vihreät ottivat hatkat. Vihreät Fennovoiman takia, joka tulee sittenkin. Tämän viiden vuoden aikana on synnytetty sellaisia rakenteita, joilla pienten maiden asemaa on heikennetty. EVM on tällainen rakenne. Kaupat on tehty, maksu on kesken. Sixpackin aikaansaannoksia. Mikäli olisimme Suuressa Valiokunnassa äänestäneet hallituksen linjasta poiketen maassa olisi hallituskriisi. Tuloksena saattaisi hyvin olla punavihreiden pääsy hallitukseen- vaalien kautta tai ilman. Ei houkuttele. Sitäpaitsi se tukipaketti on läpi joka tapauksessa. Vihreät ja RKP tukivat sitä. Meillä oli  puoluekokous. Puolueemme historian suurin. Kerroin avauspuheessani asian suoraan ja seikkaperäisesti. Sali oli hiljaa. En kiljunut riemusta, eikä kukaan muukaan. Kävelin salista omin jaloin ulos. Seuraavana päivänä osallistuin huippusuosittuun ministerien kyselytuntiin. Se olisi voinut olla Perussuomalaisten ministerien ensimmäinen ja viimeinen kyselytunti. Tämä linjani oli mahdollista haastaa puheenjohtajavaalissa. Sitä ei tehty vaan minut valittiin yksimielisesti uudestaan. Kantani on ollut tiedossa 17.7 alkaen, joten aikaa olisi ollut. Huutiakin on tullut ja hyvä niin. Tukipakettipäätös on huono. En sitä selittele.  En voi vaan sallia, että asia, jota emme yksin voi estää, vie meiltä vaikutusmahdollisuudet hallituksessa. Tämä linja on tuomiolla ensi vaaleissa, jotka ovat edessä 2019. Itse olen seuraavan kerran tuomiolla puoluekokouksessa 2017. Puolueen päättävät elimet ovat hyväksyneet hallitukseen menon ilman äänestystä. Kaikki kansanedustajat ovat äänestäneet Eduskunnassa hallitusohjelman puolesta. Saimme budjetissa läpi monia meille tärkeitä asioita. Takuuelääkkeen nosto, omaishoitajien aseman parantaminen, toimeentulotuen indeksi, työtulovähennyksen nosto muutamia mainitakseni. Hallitusohjelmassa on paljon meidän tavoitteita. Niiden läpimeno varmistetaan hallituksessa. Tiemäärärahojen nosto, puolustusmenojen nosto, kehitysavun leikkaaminen, paskalain huomattava helpottaminen, työperäisen maahanmuuton tarveharkinnasta ei luovuta, ulkomaisille opiskelijoille voidaan asettaa lukukausimaksu, arvolisävero ei nouse, bensavero ei nouse ja monta muuta. Pidämme huolen, että nämä pitävät. Jos syyllistä halutaan etsiä, minä se olen, puolueen puheenjohtaja. Älä selitä, älä valita. Elämä jatkuu entistä arpisempana. Ei maailmani tähän kaadu, vaikka lukua otankin. Kehään takaisin. Kohti uusia voittoja ja pettymyksiä.
Hieno Juhla
Pääsin juuri hotelliin Perussuomalaisten 20 v iltajuhlasta. Oli arvoisensa juhla. Nautin täysin siemauksin hyvästä seurasta. Puoluekokouksessamme on 1313 virallista edustajaa ja pari sataa muuta edustajaa. Vieraanamme oli 32 maan diplomaattinen edustus, se on kunnianosoitus. Sain jatkokauden yksimieleisesti. Se tuntuu hyvältä. Minulle merkitsee omien luottamus. Perussuomalaiset on Suomen tärkein puolue, sillä sen täyttämää aukkoa ei kukaan muu voi korvata. Annoin palautetta tutkijoille ja medialle. Iltalehti teki ryhdikkäästi. Se pyysi anteeksi kuruilua kesämökkimme läheisyydessä. Asia on sovittu , eikä siihen enää palata. Minulla oli hauskaa. Olen tästä puolueesta ylpeä. Tehkää perässä se mitä olemme tehneet , jos pystytte. Yksin kukaan ei ole mitään. Yhdessä aika paljon. On liikuttavaa havaita, että muut puolueet eivät ymmärrä hölkäsenpöläystä Perussuomalaisuuden syvimmästä olemuksesta. Me teemme omaa politiikkaa, emmekä ota ohjeita puolueen ulkopuolelta. Omat lelut. Siinä on ydin. Hitto, että oli hauskaa. Perusihmisen juhlissa.
Nuori ja vanhempi minä – väkivalta aina väärin
En hyväksy väkivaltaa missään muodossa. Pidän ihmiselämää Pyhänä. Kohdusta hautaan. Väkivaltaa pitää vastustaa aina ja joka tilanteessa. Oikealta, vasemmalta , keskeltä, ylhäältä tai alhaalta tulevaa. Helsingin Sanomissa kirjoitettiin minusta nuorena. Mikään ei ole muuttunut, sama mies olen edelleen. Toivottavasti vähän viisaampi.Elämä koulii ja kouluttaa. Iivisniemen kasvatti, SMP ja konkurssin jälkeen Perussuomalainen, raviurheilu, katolilaisuus, jalkapallo, Sastamala, Irlanti ja Inter-rail… Nuorena ja vanhempana. Minä se olen. Olen lomalla perjantaihin asti, jolloin alkaa puoluekokous. Se on suuri kansanjuhla tavalliselle ihmiselle, joka on puolueemme nostanut. Tämä päivä menee Kuninkuusraveissa. Hieno kisa käynnissä. Sydämessä elää pieni toive, että joskos se omakin hevonen joskus juoksisi siellä…tavoitteita pitää olla. Jotkut niistä toteutuvat.
Kreikkaa ja lepoa
Olen puhunut tukipaketeista viisi vuotta. Sanottavani olen sanonut etukäteen – en jälkiviisaana. On tehty pahoja virheitä. Nyt ne käyvät kalliiksi, kaikissa tapauksissa. Sitä vaihtoehtoa ei ole enää olemassa, mikä oli tilanne neljä vuotta sitten. Tiesin tuolloin, että pakettipolitiikka alkaa ja että se johtaa erilaisten mekanismien rakentamiseen. En halunnut niitä, koska pidin politiikkaa vääränä. Vein puolueen oppositioon. Tuon  neljän vuoden aikana hallitus rynni mukaan tukimekanismeihin ja pääomitti ne. Vastustimme. Hävisimme. Nyt se ovat olemassa ja niihin myönnetyt rahat. Muiden antamana. Tätä muiden antamaa rahaa, ei mitään muuta tai uutta, käytetään jos sopimus tehdään. Perussuomalaisten äänestäjät haluavat, että puolue vaikuttaa. Se onnistuu jotenkin myös oppositiosta käsin, mutta valta on hallituksella. Oikein tai väärin, näin on marjat. Hallitus on ollut kasassa kuusi viikkoa. Mikähän luotto meillä olisi, jos osoittautuisimme kuuden viikon kansanpuolueeksi. Maa menisi uusiin hajotusvaaleihin. Ei Suomea voi jättää tuuliajolle. Tukipaketti menisi eteenpäin tomitusministeriöistä opposition tuella, Talvivaara, Fennovoima, Mikrosoft…odottaisivat uutta hallitusta myöhäissyksyksi. Tuloksena uusi sekametelihallitus ja neljä hukattua vuotta. En halua sitä. Tänään tuli julki hallituksen toimintalinja Kreikan esityksiin. Olimme Kreikan määräaikaisen euroeron kannalla. Emme saaneet sitä läpi. Se oli koko hallituksen kanta ja Perussuomalaisten linja. Tätä kantaa ei saatu läpi. Halusimme tätä, käteen jäi toinen. Siihen saatiin kova ehdollisuus. Jos Kreikka kaatuu, se oli miljardilasku. Jos sitä tuetaan, sekin on kallis. Ikävä kyllä muita vaihtoehtoja ei ole enää olemassa. Tämän ihmiset ymmärtävät, kun se heille selittää. Minua on haukuttu huolella. Eniten ne, jotka ovat itse tukihäkkyrät rakentaneet. Farisealaista. Nyt on aloitettu neuvottelut, joita Suomi ei olisi voinut estää. Hätätilamenettelyllä tai ilman. Lähtömme hallituksesta ei olisi auttanut itse asiaan yhtään mitään. Olen saanut kansalaispalautetta. Viesti on ihan oikea.  Perussuomalaisten kohtalo ei voi olla kreikkalaisten kommunistien taskussa. Tämä kyllä ymmärretään, kun vähän mietitään. xxx Olen viimeksi ollut lomalla 30.12.2014. Siihen asti sinä päivänä, kun tuli huono galluptulos, 13,3 prosenttia, silloin oli monta neuvojaa, joiden opeilla niihin lukuihin olisi myös jämähdetty. Tehtiin toisin. Yhdessä tehtiin, minä johdin. Minulla alkaa loma ensi tiistaina. Sitä ennen käyn vielä maanantaina Ulkoministerikokouksessa. Pyrsselissä .Kehiin palaan puoluekokouksessa kolmen viikon päästä. Tänään tuli Hesarin gallup 17,6 prosenttia. Käytännössä sama kuin vaaleissa. Gallup tulee joka kuukausi myös YLE: ltä ja niitä tulkitsee samat sokeat taluttajat, jotka vielä vaali-iltanakin kommentoivat ennakkoääniä kuten vaalitulosta. Persut romahtaa….silloin ja nyt. Seuraava hillotolppa kannatuksen suhteen on huhtikuussa 2019.Nyt taistellaan, puolue on Suomen toiseksi suurin. Sitä valtaa pitää käyttää. Kaikki ei mene meidän pillin mukaan, mutta moni asia myös menee. Autoveroa alennettin 200 miljoonaa ja kehitysapua leikattiin 300 miljoonaa.  Arvonlisävero ei nouse, takuueläke nousee, bensan verotus ei nouse…pitää uskoa omaan asiaan, eikä vollottaa. Lepoa ja rauhaa.
Opposition johtaja?
Opposition tehtävä on esittää vaihtoehto ja arvostella. Tiedän kokemuksesta. Karavaani kulkee, kojootit ulvoo. Näyttää siltä, että opposition henkinen johtajuus on lipumassa Vihreille. Heillä oli Kreikka-linjaan joku näkemys Suuressa Valiokunnassa. SDP vaistoaa vaaran, mutta konstit ovat kateissa. SDP väittää minun olevan paniikissa ja RKP: n mielestä muut hallituspuolueet ovat panttivankejani. Linja siis lienee jotakuinkin oikea. ETYJ- tapauksessa SDP ampui hallitukseen täyslaidallisen. Vihreät olivat todennäköisesti ratkaisumme takana, mutta ei sanonut mitään. Ei edes Heidi Hautala. RKP  ja Kristilliset olivat maltillisia. Suomalaiset arvostavat ulkopoliittista yhteisymmärrystä. Sain siitä hyvän opin viime kaudella Ulkoasianvaliokunnan puheenjohtajana. Tällä menolla Vihreistä on tulossa opposition mielipidepomo. Tämä ei ole kannanotto vihreyden puolesta. Kohtuullisen pitkällä poliittisella kokemuksella aavistelen, että SDP: n naislaita vuotaa vihreisiin. Sitä ei äijien ärinällä kuitata. Tarvitaan Tuppuraista ja Urpilaista. Perussuomalaisilla on oma linjansa ja minulla itseäinen tyylini. Ei niihin tarvita oppostion lupaa. Niin kauan  meillä ei ole isompaa hätää, kun haukkuja tulee tasaisesti joka puolelta. Perussuomalaisten menestys ottaa lujille.  Kun oppositiota kuuntelee, olemme epäonnistuneet kahdessa kuukaudessa kaikessa. Älkää nyt meitä noin helpolla päästäkö.
Ajatuksia Brysselin Kreikka kokouksesta
Kreikka pysyy otsikoissa. Vielä pitkään. Vuosia. Päämiehet ovat saavuttaneet neuvottelutuloksen, joka menee nyt pikavauhdilla Kreikan parlamentin käsittelyyn. Sieltä on tultava hyväksyntä  ennen kuin EU jatkaa asian käsittelyä. Suomen hallitus tekee arvion, onko tulos sellainen, jonka pohjalta voidaan jatkaa neuvotteluja. Päämiesneuvottelujen tulos on huomattavasti kovempi Kreikkaa kohtaan kuin Kreikan kansanäänestyksessä hylkäämä. Kreikka tilasi Syrizalta vielä tuhdimmat leikkaukset ja yksityistämiset. Varsinainen päätös ei ole vielä kokonaisuudessaan julkinen, joten en voi sanoa siitä tässä vaiheessa enempää. Viikonloppuna osa mediaa ihmetteli, miksi en sano salassapitovelvollisuuden sitomana Suomen kantaa ja neuvottelutavoitteita. Minä en vuoda. Tämä tiedetään, mutta silti aina yritetään. Yksi asia on selvä: jos Perussuomalaiset olisivat lähdössä hallituksesta, minä tietäisin siitä. Median pitäisi ehkä päivittää lähteitään. Oppositio oli Suuressa valiokunnassa Kristillisiä lukuunottamatta valmis hyväksymään Kreikan esityksen neuvotteluiden pohjaksi. Mitä järkeä olisi lähteä ja päästää nämä löysän linjan puolueet valtaan? Hallituksen linja tulee aikanaan kirjaimelleen julki. Pallo on nyt Kreikalla. Sen on hyväksyttävä sekä hallituksessa että Parlamentissa päämiesten neuvottelutulos ennen kuin jatkosta voidaan edes neuvotella. Kreikan jatko on mitä suurimmassa määrin poliittinen päätös. .
Neuvottelutilanne
Euromaat neuvottelevat Kreikasta, eivätkä ensimmäistä saati viimeistä kertaa. En kommentoi asiaa julkisesti lainkaan. Salassapitovelvollisuus on ehdoton.
Analyysiä odottelen
Vaalitaistelu on ohi. Ainoa tapa vaikuttaa Perussuomalaisiin on liittyä puolueeseen. Ja tulijoita on. Politiikot, tutkijat ja toimittajat esittävät mielipiteitä ajankohtaisista asioista. Se on mukavaa. Mielipiteitä on meillä kaikilla. Ja ne ovat yhtä arvokkaita. Kaikki. Siis mielipiteinä. Olen odotellut tutkijoiden analyysiä vaalituloksesta. Miksi kävi, niin kuin kävi? Miksi Keskusta kangistui kalkkiviivoilla, miksi vasemmisto romahti ja vihreät pärjäsivät ?( Merkittävä selitys, ei ainoa, vihreiden osalta on  vaalipiirien rukkaus, joka ei nyt jatku). Perussuomalalaisia oltiin koko kevät hautaamassa elävältä. Galluppohjalta. Shamaani luista ennustamalla olisi voinut päästä parempiin tuloksiin. En oikein luota näihin yhteiskunnallisiin hömpötyksiin, ” horoskooppitieteisiin” . . ” Jytky sulaa…” Iltalehti kävi oikein Jakomäessä ja tuli tunnin kävelykierroksen jälkeen siihen ” tulokseen”, että huonosti menee Perussuomalaisilla. Miksi näin ei käynyt? Miksi Perussuomalaiset olivat vaaleissa Jakomäen suurin puolue? Miksi Perussuomalaiset saivat varsinaisena vaalipäivänä eniten ääniä koko maassa? Miksi? Hyvää tuuria? Sää? Onnistunut loppuveto? Ja jos niin, miksi? Ellei, miksi ei? Kaikki edellämainitut kysymykset ovat mielenkiintoisia. Ja vastausta vailla.  Yliopistot, tutkimuslaitokset ja asiantuntijat. Missä on analyysi? Lukisin mielelläni faktaa, mielipiteiden ohella. Onko jossakin päin tutkimus käynnissä? Ja jos on niin missä ja koska on odotettavissa tuloksia? Luin itse valtio-oppia emeritusprofessori Tuomo Martikaisen johdolla. Häneltä tuli tutkimusta ja tulkintaa. Missä ovat tämän päivän martikaiset? Sen minä tiedän, että maksettuja gallupeja tulee joka kuukausi ja niitä selitetään ikään kuin ne olisivat vaalitulos. Kerran kuussa. Hallitus on ollut koossa vajaan kuukauden. Sitä on ” analysoitu ”. Missä on faktaan ja dataan perustuva analyysi vaalituloksesta? Siis tutkimuksellinen ja valtiotieteellinen analyysi, jota voi arvioida ja opponoida. Minua kiinnostaisi. Ihan akateemisesta mielenkiinnosta.
On se kauheata
Perussuomalaiset pitävät linjansa. Autoveroa lasketaan 200 miljoonalla eurolla, bensan hintaa ei koroteta ja takuueläkettä korotetaan. Perussuomalaiset pitivät turvapaikanhakijoita koskevassa niin sanotuissa sisäisissä siirroissa oman linjansa. Olimme vastaan sekä hallituksessa että Eduskunnassa. Valitettavasti enemmistö päätti toisin. Tämä on vakava virhe. EU: lla ei ole toimivaltaa turvapaikka-asioissa. Eikä pidä olla. Perussuomalaisilla on nyt neljä vuotta aikaa lyödä leimaansa hallituspolitiikkaan. Tätä valtaa käytetään. Karavaani kulkee, kojootit ulvoo. Olemme Suomen toiseksi suurin puolue ja seuraavat eduskuntavaalit ovat vuonna 2019. Vaalitaistelua ei käydä nyt, eikä enää. Nyt tehdään päätöksiä. On se kauheata, että Perussuomalaiset vaikuttavat. Saan kilokaupalla myönteistä palautetta, haukkujakin tulee. Niiltä, jotka haukkuvat aina. Sekin on tärkeätä. Isä Vennamo sanoi, että kun molempia tulee, on viesti mennyt perille. Punavihreä puudelijournalismi  paheksuu ja polkee jalkaa. Levikit putoavat. Missä vika? Analyysit ovat kepeitä kuin poutapilvet. On syytä muistuttaa, että vaalien alla parasta asiantuntemusta osoitti peliyhtiö Accustore.  Sinne kannattaisi mm. Eduskuntatutkimuksen Erkka Railon tehdä opintomatka. Politiikka on muuttunut. Vanhat totuudet eivät päde. Tosikkojen elämä on raskasta ja tylsää. Relatkaa vähän. Elämä on ihanaa, kun on oma itsensä ja uskaltaa olla omaa mieltä. Ihmisellä on oikeus olla patakonservatiivi tai sitten ei. Perussuomalaiset. On se kauheata…siis kaunista.
Tanskan vaalit
Perussuomalaiset eivät ole yksin Pohjolassa saati Euroopassa. Tanskan vaalitulos on  erinomainen. Tanskan Kansanpuolue otti suurvoiton.  Kuulumme samaan ryhmään sekä Pohjoismaiden Neuvostossa että Euroopan Parlamentissa. EU- parlamenttiryhmän puolueilla menee hyvin.  Loistava vaalikevät sekä Suomessa, Britanniassa, Puolassa sekä Tanskassa. Ryhmä on EU-Parlamentin kolmanneksi suurin. Lähetin hyvälle ystävälleni Morten Messerschmidtille lämpimät onnittelut.  Morten on taas tulossa puoluekokoukseemme,  hän on pidetty vieras. Nämä puolueet ovat oikea viiteryhmämme, vaikka ankea ja ammattitaidoton kommentointi muuta yrittää todistaa. Kansallinen konservatismi elää ja voi hyvin. Juhannuksen juhlinta voi jatkua hyvillä mielin. Mange Tak! P.S Äänestysprosentti Tanskassa oli yli 85 prosenttia. Se on demokratian juhlaa.
Maahanmuuton päätösvaltaa ei pidä antaa komissiolle
Välimeren pakolaistilanne turvapaikanhakijoineen on vakava. Ratkaisu on löydettävä paikan päällä. Turvapaikanhakijoiden ripotteleminen ympäri Eurooppaa ei ole ratkaisu. Se pahentaa ongelmaa. Jokainen valtio vastaa oman alueensa turvapaikanhakijoista. Päätösvallan tulee olla kansallisissa käsissä. Maahanmuuttopolitiikan päätösvaltaa ei pidä siirtää komissiolle. Hätätilamekanismi on huono tapa ja tie tässä asiassa. Taakanjaon pitää perustua vapaaehtoisuuteen. Pakkoratkaisu on huono ratkaisu. Se ei ole moraaliltaan kestävä. Se on myös väärä viesti ihmissalakuljettajille ja rikollisille. Paavo Väyrynen lähetti minulle tästä tematiikasta avoimen kirjeen.  Kirjeen vielä parempi osoite olisi ollut sisäministeri Petteri Orpo ja Väyrysen oma puolue Suomen Keskusta. Perussuomalaisten käsityksen mukaan sisäministerit tuskin pääsevät asiasta ratkaisuun. Asia siirtyy huippukokouksen asialistalle ja mahdollisesti päätettäväksi. Perussuomalaisten mielestä Suomen kannan komission esitykseen on oltava kielteinen.
Luulot pois Persuilta
Pitkän linjan tukimies soitti. Hallitukseen piti mennä.  Kokenut kenttäjyrä sanoi, että nyt yritetään ottaa Persuilta luulot pois. Syytä huoleen ei ole. Meteli kertoo muutoksesta, johon ei osata suhtautua. Nämä miehet ja viisaat naiset mahdollistivat vaalimenestyksen.  He organisoivat kenttätyön, pystyttivät teltat, altistivat itsensä Perussuomalaisina. Ottivat löylyt. Samaa viisautta vaaditaan meiltä ja minulta. Kun sinulla on oma suunnitelma, et ole osa toisten suunnitelmaa. Tämän puun juurelle tukimies minut talutti. Kalmarin saunasta on Katajanokalle pitkä matka. Näkemisen ja kokemisen arvoinen, kaikkine mutkineen.
Raivoa vaalituloksesta
Rkp ja Vihreät ovat puoluekokouksessaan arvostelleet – kuinkas muuten- Perussuomalaisia. Siihen heillä on oikeus.  Oppositiotuska huutaa taivaaseen asti. RKP olisi hyväksynyt Perussuomalaisten ja Keskustan keskenään läpikäymät EU-, Maahanmuutto- ja Ulko- ja turvallisuuspolitiikka- linjaukset. Samoin oli kielikokeilun laita, Eduskunnan hyväksymän ponnen suhteen. Kun tämäkään ei riittänyt vaan hallitusovi pysyi kiinni, alkoi vaikerrus. Vihreät pullistelevat kuin sammakko härän edessä. He voittivat vaalit, mutta ajoivat itsensä yhteistyökyvyttömänä nurkkaan. Ei viidellätoista kansanedustajalla ole kausikorttia hallitukseen. On liikuttavaa, kuinka huolissaan RKP ja vihreät ovat Perussuomalaisista. Tähän mennessä moista lämminsydämisyyttä ei ole ilmennyt. Hyvä, että nyt on. Hallituksesta ja sen politiikasta saa olla mitä mieltä hyvänsä. Tosiasia on, että hallituksessa on kolme Suomen suurinta puoluetta kansan vaalitahdon mukaisesti. xxx Poliittinen vasemmisto antaa työntekijöilleen potkuja ja SDP möi jopa puoluetoimistonsa. Tiedän kokemuksesta(SMP-konkurssi), että kun ensin myydään metsät, sitten pellot ja lopulta mökki, niin alamäki on varma. Vasemmistoliitossa ei velkaelvytetä, eikä siirrytä kuuden tunnin työpäivään. SDP: n tila on surullinen. VVO osti puoluetalon ja puoluelehti supistui viikkolipareeksi. Vasemmisto on tällä menolla umpikujassa. Tiedän, etteivät he minun neuvojani kaipaa. Vaarana on, että horoskooppipuolue Vihreät tulevat samalle kaukalolle. Punavihreän yhteistyön suuri häviäjä olisi SDP.
Alkuun on päästy
Tapasin vuorokauden sisällä sekä Ruotsin ulkoministeri Margot Wallströmin että Viron ulkoministeri Keit Pentus-Rosimannusin. Tapaamiset sujuivat  mukavasti hyvässä hengessä. Meillä on molempiin maihin toimivat ja hyvät suhteet. Suomen ulko-ja turvallisuuspolitiikka on vakaata ja pitkäjänteistä. Yhteistyö jatkuu. Eduskunnassa velloo vaalitaistelukeskustelu. Vaaleihin oli yli 1400 päivää, sitä ei tosin oppositiosta huomaa. Kaikki on tehty väärin, maa on tuhon oma. Puntarpää on herännyt henkiin, kommunistinen retoriikka rehottaa. Ville Niinistö niittaa vihreitä vasemmistopuolueeksi. Olen ollut erityisen ihastunut oppositiopuolue RKP: n tarmoon. He ovat selvästi löytäneet oman paikkansa opposition oikealta laidalta. Heja grabbar. SDP rutisee puhemiestä vastaan . He, joille ei nainen kelpaa puoluejohtajaksi, ryhmänjohtajaksi tai puoluesihteeriksi , on ylipääsemätön  paikka, että Eduskunnalla on nuorehko pätevä naispuhemies. Perussuomalainen. Hyvä tästä tulee. Alkuun on päästy.
Pakotelista ja pari vinkkiä
Venäjän pakotelistaa EU-kansalaisille on turha ylidramatisoida. Se on odotettu reaktio Venäjän kansalaisten matkustuskieltoon. Tämä ei ole suuri yllätys. Kyseessä on Venäjän toimi, joka kytkeytyy kansaiväliseen tilanteeseen tällä hetkellä. Heidi Hautala on kommentoinut omaa osuuttaan listalla mielestäni oikein ja maltilla, eikä minulla ole siihen lisättävää. xxx Puhemies Maria Lohela on aloittanut hienosti. On ajalle hyvin tyypillistä, että kun Perussuomalaisten edustaja tulee valituksi,  ryhdytään kuurnimaan jotakin vanhoja tekstejä. Pukinsorkka paistaa. Eduskunta  on valintansa tehnyt ja sitä pitää kunnioittaa niin kuin mitä tahansa vaalin tulosta. Jokainen meistä puhuttelee puhemiestä arvokkaasti, siihen ei saa poikkeusta  twitterissä nillittämällä. Suomi on vaalitulokseen perustuen siirtynyt hallitukseen, jossa Perussuomalaiset ovat mukana ja Eduskuntaan, jossa on Perussuomalainen puhemies. Nopeasti tulee sekin aika, jolloin huomio kiinnittyy puhemiehen persoonaan ja osaamiseen. On tietysti äijäfeministeille  ja muille tasa-arvoajattelussaan jämähtäneille vaikea pala niellä, että nimenomaan Perussuomalaiset valitsivat ehdokkaakseen nuoren, kaupunkilaisen, älykkään, kielitaitoisen ja edustavan  naisen. Se ei sovi punavihreeään prosessikaavioon. Katkeruus ei kanna, joten iloitaan yhdessä Eduskunnan valtaisan enemmistön päätöksestä.
Puhemies Maria Lohela
Maria Lohela on Perussuomalaisten ehdokas Eduskunnan puhemieheksi. Olen seurannut Marian toimintaa Eduskunnan Ulkoasianvaliokunnassa. Terävä äly, sitoutuminen asioihin ja hyvä kielitaito ovat ominaisuuksia, joita vaativassa tehtävässä tarvitaan. Maria on reilusti Perussuomalainen. Hänestä tulee hyvä puhemies. Tasapuolisuus toteutuu. Äänestän Mariaa ylpeyttä tuntien. xxx SDP on ilmoittanut äänestävänsä tyhjää puhemiesvaalissa. SDP häpäisee itsensä. Koulutettu, edustava ja pätevä nainen ei kelpaa ns. tasa-arvopuolueelle. Hävetkää!
I did it my way
Oli päätösten päivä. Olen  elänyt sellaisen elämän, että pystyn päättämään asioista itsenäisesti.  Olen saanut johtaa Perussuomalaiset suureksi puolueeksi ja hallitukseen. Halusin Ulko – ja Eurooppaministeriksi ja ryhdyin sellaiseksi.  Kamalaa…tein tämän  päätöksen itse ja lupia kyselemättä. Olen myös varapääministeri.Päätös oli medialle shokki. Pari tuntia meni toipumiseen. Lopun osasin arvata. Rakastan Perussuomalaisissa juuri sitä, että me teemme päätöksemme itse. Myös virheemme. Olemme konservatiiveja, mutta emme moralisteja. Ei meitä kiinnosta inhimillset vajavaisuudet. Elämme, niin, että tuntuu. Puoluejohtajan pitää pystyä päätöksiin. Se kuuluu hommaan. Sitä valtaa käytin myös itseeni. Perussuomalaisten roso ja menestys perustuu kykyyn tehdä asioita toisin. Meinasin ratketa  kahtia naurusta, kun luin Hesarin tulkintaa niin sanotun seteliselkärankaisten pykälän kirjaamisesta hallitusohjelman pöytäkirjaan. Noloa. Täydellistä historiattomuutta ja ymmärtämättömyyttä. Tuolla kirjauksella pantiin piste rappiolle, joka oli mahdollistamassa kansan äänioikeuden peruttamisen poikkeuslailla presidentinvaaleissa 1974. Seteliselkärankaisille laadittiin lakipykälä, jolla poikkeuslaki junailtiin läpi. Vastineeksi juudasjuntta  sai hopearahansa. Sain vennamolaisena lyötyä pisteen rappiolle. Olen saanut lukuisia kiitoksia asiasta. Vanhoille SMP: läisille historiallisen vääryyden oikaisu on suuri asia. Se on sitä minullekin. Ministerivalinnat eivät ole helppoja.  Valitsin mielestäni hyvän joukkueen. Aina kaikkeen löytyy joku ” ankea henkinen  kääpiö ” arvostelemaan päätöksiäni. Se kuuluu demokratiaan. Karavaani kulkee, kojootit ulvoo. I did it my way.
Pihalla kuin lintulauta
Gallupit eivät äänestä. Tämän sanoin myös joulu- tammikuussa, kun gallup kyykkäsi 13-14 prosentin lukemissa. Neuvonantajista ei ollut pulaa, hyvistä neuvoista tosin ei ollut tietoa. Piti luottaa omaan näkyyn ja johtamiseen. Johtajan pitää johtaa. Itsestään selvää? Eipä näytä olevan. Gallupeilla ei mitata johtamista vaan omien tuella. Oma jäsenistö ratkaisee työrauhan. Sitä ei nyt vasemmistolla ole. Vasemmisto sukeltaa Helsingin Sanomien gallupissa. Se ei kerro seuraavista vaaleista yhtään mitään. Se mittaa Rinteen ja Arhinmäen kyvyn kestää henkistä epämukavuutta. Se ratkaisee onko pihalla kuin lintulauta. Perussuomalaisille gallup oli hyvä. Sekään ei ratkaise yhtään mitään. Seuraava hillotolppa on neljän vuoden päästä. Nyt meillä on kokemukseen perustuva todenperäinen tieto, miten vaaleissa pärjätään gallupsaippuasta huolimatta. xxx Hallitusneuvottelut etenevät. Johdetusti ja johdonmukaisesti. Niihin eivät yksittäiset kohut ja gallupit vaikuta. Ei kehällisistä asioista pidä höyrytä.  Ensimmäisen kiven heittäjän kohtalo on sama kuin kivitettävän. Suhteellisuudentaju on poliitikolle hyvästä – toinen tie on lintulaudan tie. Yksin ja ulkona.
Ryhmät tekevät töitä hartiavoimin
Hallitushommat etenevät , työryhmät työstävät pohjia päätettäväksi. Aikataulussa on pysytty ilman hätiköintiä. Olen tyytyväinen Perusssuomalaisten panostukseen. Meillä on motivaatio korkealla. On omia ehdotuksia ja punnitaan toisten näkemyksiä. Sorvi pyörii. Vaalitulokselle tulee vastinta. Suomi nostetaan jaloilleen. Saamani palautteen perusteella kansalaiset haluavat vahvan ja toimintakykyisen hallituksen, joka tekee päätöksiä ja pysyy niissä. Jokainen hallituspuolue saa näkemyksiään läpi. Luotan omiin neuvottelijoihini. Sain hyvän tilannekatsauksen päivän tilanteesta. Työ etenee. xxx Huomenna olen poissa neuvotteluista ja Smolnasta perhesyistä.
Kuka ja mikä kiinnostaa?
Perussuomalaiset on Suomen kiinnostavin puolue sekä kotimaassa että ulkomailla. Kun hallituksen ensimmäiset linjaukset julkistettiin huomio oli Perussuomalaisissa. Kiitos joka rivistä, kalliiksi olisi tullut, jos olisi joutunut rahalla ostamaan. Linjaukset ovat julkisia. Jokainen voi arvioida ne itse. Ei niitä tarvitse selittää. Perussuomalaisten kädenjälki näkyy selvästi. Tuleva oppositio on niin ikään kommentoinut lähinnä vain Perussuomalaisia. Katkeransuloista sappea. Se on demokratiaa, isänmaata voi palvella myös oppositiosta käsin. Kansainväliselle medialle annan haastatteluja vasta hallitusneuvottelujen päätyttyä.  Saatanpa kirjoittaakin muutamaan kansainväliseen lehteen. Pari luentokeikkaakin on luvassa. Mennään kaikessa rauhassa. Juna puksuttaa, vaunut kolisee. Perussuomalaiset on kansanpuolue, saimme vaaleissa 524 054 ääntä. Emme ole kahden asian lahkolaisia.  Äänestäjiä ei pidä aliarvioida. Minua äänestivät hyvin monenlaiset ihmiset eri syistä. On oltava politiikan monikärkiohjus. Uudistua ja kehittyä  pitää, muuten kasvu loppuu. Puhun kokemuksesta. Yksin kukaan ei ole mitään. Avain on saada monet mukaan. Siitä syntyy kansanliike, joka määrää itse suuntansa ja tekee omat virheensä. Niistä otetaan opiksi. Siksi SMP: n konkurssi, niin karvas kun se olikin niellä, mahdollisti Perussuomalaisten syntymisen ja nousun. Politiikka ei ole poikkeus. Ne on toiset ihmiset, jotka ruumiita tekee kuin niitä pesee. Sama pätee politiikkaan. Yhdet tekevät politiikkaa ja toiset kommentoivat sitä. Tämä jännite on tärkeä. Perussuomalaisten oma viestintä onnistui vaaleissa erinomaisesti.  Pienellä rahalla, isolla idealla. Mainokset ilman mainostoimistoa ja kenttätyö oli voittava kampanja. Hallituspolitiikkaa ei tehdä vanhoilla eväillä vaan uusilla ideoilla. Seuraava hillotolppa on neljän vuoden päässä. Sitä ennen tapahtuu  monenlaista.  Aion olla mukana.  Ja yllyttää muita völjyyn. Perussuomalaiset ovat kasvava kansanliike. Jäsenmäärä kasvaa. Kuntavaaleissa 2017 jytkytetään. Sitä ennen tehdään Perussuomalaista politiikkaa, juuri sellaista kuin itse päätämme ja oikeaksi koemme.
Työ maistuu – tulosta tulee
Kyllä tästä hallitus tulee. Perussuomalaisten äänestäjät, jäsenistö ja kannattajat haluavat puolueemme hallitukseen.  Työ maistuu -tulosta tulee. Julkistimme tänään  yhdessä hallituksen vision, strategiset tavoitteet ja kolme erillistä ohjelmakohtaa. Kohtuullisia kompromisseja , joissa puolueemme kädenjälki näkyy. Palautetta tulee ovista ja ikkunoista.  Minun tavoitteeni on viedä puolue hallitukseen ja vaikuttaa isänmaan asioihin. Meillä on siihen poliittista voimaa ja kansan antama valtakirja. Tämä ei ole mitään paraatimarssia. Edetään tieuran suunnassa pikku hiljaa. Parhaat tulokset tulevat kun ei lärvitä julkisuuteen ennen aikojaan. Media rakastaa spekulaatioita. Heillä on siihen oikeus. Tiedotusvälineiden tulee olla vapaita. Poliittinen lukutaito on koetuksella. Vaali-iltana Iltalehti pisti lööppinsä painoon ennakkoäänten perusteella, lopputulos oli nolo. Tuota virhettä he tuskin toistavat, jos oppimiskykyä on. Hallituksen salkkujaosta ei ole sovittu yhtään mitään. Ajatukset siitä ovat aivoissani aihion asteella, joten aivan varmaa on, että niiistä ei voi sanoa mitään varmaa. Sama pätee puhemieheen. Siitä emme luovu. Se kuuluu meille. Sääntöjä ja käytäntöjä ei voi aina muuttaa, jos perussuomalaiset ovat jotakin vaalituloksen perusteella saamassa. Työ jatkuu ja maistuu. Olen johtanut Perussuomalaisia pian 18 vuotta, siinä ajassa oppii, jos on oppiakseen. Tärkein opetus on, että pitää olla oma linja ja suunnitelma sekä halu johtaa edestä. Tämä on mahdollista, kun kestää henkistä epämukavuutta. Perussuomalaiset on Suomen toiseksi suurin puolue äänestäjien tahdosta. Sitä valtaa pitää käyttää. Saarijärven saunasta on tultu kahdessakymmenessä vuodessa pitkä matka. Uudet oppostiopuolueet purkavat pahaa oloaan. Se on heidän oikeutensa. Yksi asia heidät ja meidät erottaa; me emme valita vaalituloksesta. Jäimme viime kerralla oppositioon. Emme syyttäneet ketään. Teimme sellaisen päätöksen. Nyt teimme toisen päätöksen ja se on mahdollista, kun kansa kannattaa. Perussuomalaiset on väkevä voima suomalaisten puolesta. Sitä varten se on perustettu ja siksi sitä kannatetaan.
Perussinimulta
Voin lievittää  takiaispuolueiden ja SDP: n tuskaa. Kutsukaa tulevaa hallitusta Perussinimullaksi. Sehän on lyyrisen kaunis ilmaisu, eikä loukkaa ketään. Perussuomalaiset tuntuu taas olevan kaikkien huulilla.  On se kauheaa! Kaikki on meidän syytä. Suomi impivaaralaistuu, ahdasmielistyy, ukkoutuu, suomalaistuu, käpertyy sisäänpäin , enää puuttuvat vain heinäsirkat ja ilmastouskonnon tyrkyttämä maailmanloppu. Kyllä me nyt olemme tuhon omia, kun saunominen ei ole synti, formuloissa ja raveissa voi käydä ilman lupaa, lihansyöntiä ei kielletä, eikä kouluihin tule pakollista kasvisruokapäivää. Kanarian saarilla voi vierailla ilman tasa-arvoluentoja. Metsän riistaa voi paistaa parilalla, ajaa autolla Helsingin keskustassa ja pyyhkiä pöytää jäniksenkäpälällä. Hyvää Timon päivän jatkoa ja kiitos onnitteluista. Slainte! Omani kului kävelylenkillä venerantaan,  jossa oli hyvät turinat. Ravilähetyksen mainostauolla tuli Byggmaxin  mainos. Sopi päivän teemaan , sain hyvät naurut. Huomenna juhlistetaan äitienpäivää ja maanantaina rakennetaan perussinimultaa.
Pöhköjä asiantuntijoita
Perussuomalaisten jatkojytky oli demokratian uroteko. Se ottaa pysähtyneistössä koville. Asiantuntijan titteli irtoaa alta lipan, jos puhuu läpiä päähänsä. Erkka Railo ja Jussi Lähde putoavat kirkkaasti luista ennustavalle shamaanille. Pöhköjä ” asiantuntijoita ” . Kaikki puolueet olivat tunkemassa hallitukseen. Nyt ulosjääneet parkuvat kitalaki napaan asti auki. Happamia sanoi kettu…seuraaviin vaaleihin on runsaat 1440 päivää. Nyt ei kannata höyrytä. Perussuomalaisten käden jälki näkyy Suomessa. Entistä enemmän. Me emme katoa mihinkään, vastahan tässä on alkuun päästy. Perussuomalaiset on kansanpuolue. Tämä ei ole yhden tai kahden asian puolue. Meitä aliarvioidaan, siinä käy kuin Goljatille. xxx Konservatiivit voittivat Britannian vaalit. Erinomainen uutinen. Meillä on yhteinen EU-parlamenttiryhmä, joka on kolmanneksi suurin. Tätä kautta tieto kulkee ja asioista saa selvää. Ystäväni Nigel Farage menetti pelin ja erosi, kun Parlamentin ovet Westminsterissä eivät auenneet. Sääli. Syy on siinä, että puolue ei kyennyt uudistumaan ja junnasi vain kahdella teemalla. Se ei elätä. Perussuomalaiset eivät tee samoja virheitä. Kansanpuolue pärjää.  Antaa pöhköjen asiantuntijoiden nolata itsensä. Perussuomalaiset yllättävät myös hallituksessa.
Hallitusratkaisu
Juha Sipilä ratkaisi hallituskokoonpanon. Asia on päätetty ja sillä siisti. Perussuomalaiset ovat mukana. Se on oikea päätös. Kolme suurinta puoluetta muodostavat hallituksen. Se on demokratiaa. Kansan vaalitahto toteutuu. Ulosjääneiden harmitus on ymmärrettävää, mutta paljastavaa. Demokratiasta parkuminen on turhaa, kun  nimenomaan vaalitulos ratkaisi, eikä poliittinen peli. Perussuomalaiset on suurempi puolue kuin Vihreät, Vasemmistoliitto ja RKP yhteensä. Se passaisi muistaa tai siitä joutuu muistuttamaan. Olen Perussuomalaisista iloinen ja ylpeä. Olemme nousseet 20. vuodessa kääpiöstä kakkoseksi. Meidän kautta kanavoituu merkittävä voima ja monien suomalaisten ääni. On hyvä asia, että hallituksella on sekä oikeisto- että vasemmisto-oppositio. Pian otellaan. Suomi on normaali demokratia, jossa jokainen puolue voi päästä hallitukseen ja joutua oppositioon. Kippis ja kulaus.
Hauskaa Vappua
Hauskaa Vappua kaikille. Olemme vastanneet hallitustunnustelijan kysymyksiin. Ne ovat julkisia tänään klo 14.00. Sen enempää en niitä kommentoi. Sen sijaan käyn huolellisesti läpi kaikkien puolueiden vastaukset jokaiseen kysymykseen.  Minä en käy neuvotteluja julkisuuden kautta. Tulipalokiirettä ei ole. Tänä vuonna vietän Vappua perheen parissa, enkä pidä puheita. Niitä olen saanut pitää koko kevään, josta olen kiitollinen. Maanantaina alkaa arki.
Tunnustus Accuscorelle
Vaalit on käyty. Monet ennustajat ja spekulantit joutuivat häpeään. Omat mieliteot ja mieltymykset ohjasivat kommentointia. Minulle jäi pysyvästi mieleen monen asenteellisen viestijän riemu ennakkoäänten tultua. Samat naamat eivät loppuillasta päin katsoneet. Saahan sitä jotakin mieltä olla, mutta ei pidä esittää puolueetonta, kun eii sitä ole. Accuscore  ennusti Perussuomalaisten paikat ja sijoittumisen kakkoseksi täsmälleen oikein. Tässä on selvä viesti sekä Ylen suosimalle Taloustutkimukselle että Helsingin Sanomien Gallupille. Mihin toimenpiteisiin aiotte ryhtyä ja millä aikataululla toistuvan epäonnistumisenne johdosta? Nyt keskityn hallitusneuvotteluihin. Vaalitilastot ja -taistelu kannattaa kartoittaa tarkaan, sillä Perussuomalaisten hyvä tulos ei ollut yllätys. Ainakaan minulle. Olisikohan punavihreän kuplan porukoiden joskus syytä käydä toimituksensa ulkopuolella…vaikka Accuscoren toimitiloissa. Kaikenlaiset tutkimukset ovat hyvä bisnes ja rahastuskeino. Jatkossa on kiinnitettävä entistä enemmän huomiota siihen, että kansaa ei aivopestä heidän omilla rahoillaan. Kaupallinen toimija kuittaa itse tappionsa. Käsittääkseni Accuscore laskee työkseen urheilutapahtumien kertoimia ja todennäköisyyksiä. Voiko todella olla niin, että he tietävät paremmin kuin palkkaa kuittaavat politiikan kommentaattorit? Ja jos näin on, niin mitä johtopäätöksiä tästä pitää vetää?
Kysymykset tulivat
Hallitustunnustelija, puhemies Juha Sipilä antoi 15 tiukkaa kysymystä. Yksi oli muotoiltu yhteistyössä. Vastaamme määräaikaan mennessä. Perusteellisesti ja kunnolla. Minun poliittinen urani nytkähti askeleen eteenpäin ja ylöspäin. Minut valittiin Eduskunnan 1. varapuhemieheksi. Perussuomalaiset ovat tulleet pitkälle vuodesta 1995, jolloin neljä miestä perusti puolueen Saarijärven Kalmarin kylässä. Tänä kesänä vietämme puolueemme 20-vuotisjuhlia Turun puoluekokouksessa. Perussuomalaiset on merkittävä puolue. Se on joillekin kova pala. Demokratia on vaativa laji, pitää hyväksyä äänen voima. Paras on vielä tulossa. Tarkoitus on tehdä politiikkaa, joka on ihmiselle hyvä.
Liity puolueeseen
Vaalit on käyty, enää ei tarvitse vaalitaistella. Perussuomalaisten hyvä menestys on ollut kansanvallan haudankaivajille järkytys. Liity puolueeseen, jos haluat vaikuttaa Perussuomalaisten linjaan. Muista puolueista tai mediasta käsin se ei onnistu. Perussuomalaiset saivat eniten ääniä varsinaisena vaalipäivänä. Nyt keskityn hallitusneuvotteluihin. Minä en feisbuukkaa, enkä twiittaa. Kerron kyllä, kun tulee valmista. xxx Vaalitulos on vahvistettu. Saimme 524054 ääntä eli 17,7 prosenttia annetuista äänistä. Se on todella kova tulos ja toi puolueellemme 38 kansanedustajaa. Meitä ei voi ohittaa olankohautuksella. Kuntavaaleissa teemme kuntajytkyn, viimeksi saimme 12,3 prosenttia äänistä ja n. 1200 valtuutettu. Seuraavissa tulee lisää. Minä olen lempeä mies…jos en olisi, ruotisin median ja tutkijoiden  niin sanottua ” asiantuntijuutta” vaalituloksen perusteella. Tutkijoista ja kommentaattoreista  pihalla olivat kaikki muut paitsi Markku Jokisipilä. Toivottavasti tätä ei hänelle viaksi lueta.
Kiitän – me olemme luja puolue
Perussuomalaiset ovat tulleet jäädäkseen. Protestista kuoriutui revanssi. Yksi paikka meni, mutta jatkojytky tuli. Työn ja linjan voitto. Pitää uskoa siihen, mitä tekee ja tehdä parhaansa. Me osaamme puoluetyön. Voimakas rynnäkkö viimeisellä viikolla sai äänestäjät liikkeelle. Kiitän kaikkia ehdokkaita, tukijoita, jäseniä ja äänestäjiä. Iskimme epäilijöille jauhot suuhun. Monenlaista sananselittäjää on liikkeellä. Kannattaisi kysyä, kun ei tiedä.  Suosittelen Peruspomo-kirjaa. Sieltä löytyy. Nyt käydään hallitusneuvottelut. Ja käydään kunnolla. Olemme toiseksi suurin puolue, eikä meitä voi sysiä. Ruotsalainen media on armollisesti kommentoinut vaalitulosta. Sitä saa, mitä tilaa. Vaalitulos on maailmalla todella kova uutinen. Olemme Suomen tunnetuin puolue ulkomailla. Minulle tuotiin Iltalehden lööppi, jossa luki Jytky jäi haaveeksi. Stubbin ja Rinteen hurja kamppailu. Se taisi mennä ennen aikojaan painoon…punavihreä mediaeliitti ilakoi ennakkoäänten jälkeen, samaan halpaan meni muutama heikkouskoinen omakin. Työ jatkuu. Haluan jatkaa puolueen puheenjohtajana Turun puoluekokouksessa. Riikka Slunga-Poutsalo organisoi kentän tehokkaaseen taisteluun. Se on kova näyttö. Jatkopestin paikka. Kiitos.
Ylpeä Perussuomalaisista
Työ on tehty. Hyvin ja kunnolla. Omat ehdokkaat ja kenttäväki antoivat aikansa ja panoksensa. Olen ylpeä Perussuomalaisista. Tämä aate ei ole tuontitavaraa vaan elämän opetus suomalaisissa olosuhteissa. Me aloitimme nollasta. Olen saanut johtaa tämän vaalitaistelun. Se on etuoikeus. Annan sille suuren arvon. Teimme työn kunnolla ja loppuun asti. Ei jäänyt jossiteltavaa. Kampanja loppui Lippulaivaan. Oli ilo puhua kotikentällä. Kiitos kaikille, jotka olitte mukana. Yksi asia vielä: Äänestä Perussuomalaista ehdokasta.  Menen heti aamusta!
Viimeiseen iskuun
Vaalityö on kivaa, vaikka loppurutistus rusentaa kroppaa. Hieno päivä hyvien ihmisten parissa. Perussuomalaiset ovat liikkeellä, siellä missä ihmiset ovat. Tavoitimme yhdessä tänään tuhatkunta ihmistä. Jakomäki on aina lämmittävä kokemus. Kymmeniä kädenpuristuksia ja lukuisia karhunhaleja. Ei näkynyt Iltalehden Tiinasta…mukavaa oli joka paikassa. Aamulla lähden Hyvinkäälle, sitten Jokela, Kerava, Tikkurila ja Espoon Lippulaiva. Koko päivä runtataan suomalaisten puolesta. Nyt ei kangistuta.
Tentit takana – Elämä edessä
Eilen illalla oli viimeinen TV-tentti, Ylen suuri vaalikeskustelu. Tenttejä oli tarpeeksi, sananvapautta piisasi. Viimeinen rutistus vielä, hillotolppa lähenee. Tämän ja huomisen kierrän Helsinkiä ja Uuttamaata. Tänään Kannelmäki, Vuosaari, Jakomäki, Hakunila ja Koivukylä. Huomenna Hyvinkää, Jokela(Tuusula), Kerava, Tikkurila ja Espoo Lippulaiva. Kotikentälle lopetetaan. Elämä on niin suuri lahja, että siitä on otettava kaikki irti, silloinkin kun kroppa huutaa armoa. Sielun mineraalirikkaudet  voittavat aina materian. Tehdään työ kunnolla, niin kuin Herralle. Viimeinen pinnistys ja heittäytyminen, jotta emme kangistu kalkkiviivoilla. Suomalaisten puolesta.
Satakunta – Iivisniemi
Satakunnan Kansan gallup lupaa Perussuomalaisille 23,4 prosentin kannatuksen Satakunnassa. Syntymämaakuntani lukemat valtakunnallisina nostaisivat minut pääministeriksi. Täytyy kiristää otetta vielä Iivisniemessä, jotta päästään kotikentällä samoihin lukemiin. Alueelliset gallupit lupaavat Perussuomalaisille huikeata menestystä. Sympatia on taottava ääniksi. Nyt raaka loppurutistus päälle ja kaikki on mahdollista. Kaikki ehdokkaat ja kannattajat kentälle. Vaalivoitto otetaan ääni kerrallaan. xxx YLEkin horahti hereille, reilu nousu, kannatus nyt 16,7 prosenttia.  Elisabeth Rehn ohitti  Paavo Väyrysen Presidentinvaaleissa vuonna 1994 muutamassa päivässä. Kannatus nousi prosenttiyksikkökaupalla. Kaikki on mahdollista. Nyt taistellaan. Oma suunnitelma ja usko siihen mitä tekee. Se tarttuu ja innostaa, yhteisestä työstä tulee tulos.
Twiittitrollit ja toimittajat tärkeilevät
Katson Alexander Stubbin haastattelua Huomenta Suomessa. Tuttua juttua. Huomioni kiinnittyi twiittehin , joissa sekä twiittitrollit, jokapaikan narsistit  että toimittajat tekevät itseään tärkeäksi. Olen ohittanut politiikassa sen vaiheen, että katson itseäni nauhalta, enkä muutenkaan treenaa peilin edessä. Politiikassa voi pärjätä monella tavalla. Parhaiten ja pisimpään pärjää omana itsenään. Olen ollut puheenjohtaja pian 18 vuotta. Siihen ei lyhytjännitteinen pysty. Pitkä aika ei ole itseisarvo,  tulokset ja moraali ratkaisevat. Sanon suoraan, mitä ajattelen. Olen konservatiivi, en feministi. Eihän sellaisen jäärän pitäisi enää  nykyaikana pärjätä. Peukutuspolitiikka ei riitä. YLE voisi tehdä itselleen palveluksen. Dumpata twiitit illan väittelystä. Kannattaisi keskittyä siihen, mitä puheenjohtajat sanovat ja minkä jättävät sanomatta. Se jää huomaamatta ja havaitsematta, kun keskittyy omaan palikkaansa.
Keski-Pohjanmaa
Vauhdikas aamupäivä Keski-Pohjanmaalla. Kaustinen, Kannus ja Kokkola. Näyttää hyvältä. Nyt on kaikissa maakunnissa kierretty. Tarkoitus tämän päivän keikalla on varmistaa ns. tappava osuma eli kolme paikkaa Vaasan vaalipiiristä. Gallupit sojottaa ylöspäin, mutta eivät ne mitään ratkaise. Äänestäjä ratkaisee. Suomen vaalit kiinnostavat. Kävin eilen puhumassa EU-maiden suurlähettiläille. Paikalla oli 23 lähettilästä. Kyllä oli hauska ja hyödyllinen puolitoistatuntinen. xxx Illansuussa on vielä Helsingin Sanomien puheenjohtajapaneli ja vierailu Ylen Kioskissa. Huomenna Maikkarin pääministeritentti ja torstaina Ylen puheenjohtajatentti. Perjantaina ja Lauantaina runtataan Uuttamaata ja Helsinkiä. Hyvä tulee, suomenhevosori tietää millä kohdalla hillotolppa sijaitsee.
Viikko vielä
Viikon päästä tähän aikaan ääntenlasku on käynnissä. Tulos selviää. Vielä on viikko aikaa antaa ääni Perussuomalaisille. Lauantaina kävin Lohjalla, Vihdissä, Espoossa ja Vantaalla. Tänään Helsingissä. Tilanne on lupaava. Omat tekevät töitä. Tunnen suurta ylpeyttä ja mielihyvää siitä, kuinka  väkemme on liikkeellä. Työstä tämä homma ei jää kiinni. Annoin tänään neljälle kansainväliselle medialle haastattelut, huomenna mediapäivä jatkuu, aamulla MTV3, sitten IS-TV ja puhe 17 EU- maan suurlähettiläälle. Illaksi kaupunginvaltuustoon. Tiistaina Keski-Pohjanmaa. Kaustinen, Kannus ja Kokkola. Tarkoituksena varmistaa vaalipiirin kolmas paikka Jaksaa, jaksaa…
Ilon päivä – Espoon Tikka
Tänään oli ilon päivä. Kävin Karkkilassa puolueemme toritilaisuudessa. Väkeä oli kuin Siinain hiekkaa. Päivän kohokohta oli saamani Espoon Tikan pelipaita 1970- luvulta. Olin kadottanut omat lapsuus- ja nuoruuspelipaitani . Ystävällinen sielu lahjoitti minulle omansa Karkkilan torilla. Näitä Espoon Tikan alkuperäisiä paitoja ei ole löytynyt muualta. Tämä historiallinen kulttuuriteko sai minut liikuttumaan. Tunnen iloa ja riemua lapsuuden pelimuistoista. Toivon, että lahjan antaja vielä ottaa yhteyttä. Hänen nimensä unohtui tässä riemussa. Olemme tavanneet ennenkin ja kasvot ovat tutut. Paras tuntomerkki on, että hän on Kommunistisen Työväen Puolueen miehiä. Kassista pilkisti Työkansan Sanomat, puolueen lehti. Kommunisti antoi oman ihokkaansa. Hieno mies. xxx Juha Sivonen Karkkilasta tunnisti paidan lahjoittajan. Keijo Salmi KTP: n  miehiä. Kiitos Juha! Keijoa kiitän vielä toisenkin kerran kun tapaan. Paita on arvoisellaan paikalla kodissani.
Vilksin vierailu
Kansanedustaja Mika Raatikainen on kutsunut pilapiirtäjä Lars Vilksin Suomeen. Tänään tuli julki tieto, että tilaisuutta ei voi järjestää Eduskunnan tiloissa. Pääsihteeri Seppo Tiitinen on näin päättänyt. Selkeää tekstiä, eikä siihen ole nokan kopauttamista. Miten tämä minuun liittyy? Liittyy, kun liitetään. Minun mielestäni sananvapaus on tärkeä asia. Kansanedustaja Raatikaisella on oikeus järjestää seminaari ja kutsua sinne parhaaksi katsomansa puhujat. Eduskunnan tilojen käytöstä eivät kansanedustajat päätä. Siitä on omat sääntönsä ja harkintansa. En rupea tässä asiassa sen enempää tuomariksi kun lääkäriksi. Näillä mennään.
Suomen Turku
Turun Sanomat julkaisi tänään gallupin, jossa Perussuomalaiset oli Varsinais-Suomessa suurin puolue 21,2 prosenttia. Nyt voikin rauhallisin mielin lähteä Karkkilaan. Oma suunnitelma toimii. Jaksaa, jaksaa. Loppuun asti.
Uuttamaata ja Helsinkiä
Maakunta on jo lähes möyhennetty. Keski-Pohjanmaa tiistaina  vielä odottaa. Tänään olin kotikentällä Espoossa. Huomenna Karkkilassa. Lauantaina Lohjalla, Vihdissä, Espoossa ja Vantaalla sekä sunnuntaina Helsingissä. Vaalien loppusuoralla tapahtuu aina kuumentumista. Peli on kovaa, silti on hyvä muistaa, että lätkässäkään katsomo ei ratkaise pelejä, eikä maaleja tehdä jäähyaitiosta. Oma peli, oma suunnitelma ratkaisevat. Olen kiertänyt raakasti Suomen ympäri. Hyvä tulee. Painetaan loppuun asti, pari prosenttiyksikköä on vielä otettavissa. Sitten ollaan Jytkylukemissa.
Lisää löylyä
Kierros Pirkanmaalla  meni nappiin. Hyvä tulee. Tänään julkaistiin kaksi alueellista gallupia. Keski-Suomi 17,0 ja Häme 19,1. Tuhannen otoksilla. Luvut ovat kovia. Lisää löylyä. Nyt saa vaalityöllä ääniä. Ylen gallup on aika paineissa. Mitä ne näyttävät, kun alueelliset ovat 18-20 pinnaa…aamulla alkaa vaalivasu paisua. Perussuomalaisilla on kymmeniä tilaisuuksia joka päivä, Keskiviikkona minulla on kuusi.Mänttä, Keuruu, Jämsä,Jyväskylä, Äänekoski ja Joutsa. Viimeisellä viikolla satsaan Uudellemaalle ja Helsinkiin. KIITOS KENTTÄVÄELLE. ON ILO KIERTÄÄ, KUN PARAS TORIPUOLUE TAISTELEE.
Duunia, duunia
Kreikkaa pukkaa. Tuliko tämä yllätyksenä? Valheen katkera sappi tursoaa. Kreikka ei €urossa pärjää. Vaihtoehdot ovat jatkammeko maksamista vai pistetäänkö  hanat kiinni. Suomi voi kieltäytyä tukipakettien maksamisesta. Se on täysin oma päätöksemme ja riippuu kulloisestakin valtiovarainministeristä sekä hallituksesta. Mitähän Hesari nyt kirjoittaa…Soini on oikeassa. Ei varmasti, sillä ” eihän tämä ole vaalikysymys.” Nordean Von Gerich uskaltaa sanoa sen, mitä Kangasharju ei tiedä. Euroalue kärvistelee valheen kourissa. Ratkaisu on Freedom to fail, oikeus epäonnistua, kuten jo vuonna 2011 totesin . Synnin palkka on elatusmaksu. Niin kauan lypsetään  kuin hönö maksaa. xxx Yle toi esiin, että Kokoomuksen ehdokkaan haastatteluvideo jouduttiin sensuroimaan kelvottoman kielenkäytön vuoksi. Missä viipyy Biaudetin ja kumppaneiden paheksunta? Jos kyseessä olisi ollut Perussuomalaisten ehdokas, minut olisi kaivettu esiin vaikka Pääsiäismunasta. Toiset ovat tasa-arvoisempia kuin toiset. Mitäs pienistä, kun ei pienetkään meistä. Perussuomalaisten  toimistoa tärveltiin taas. Anarkistikommarit asialla. xxx Tiistaina aamusta Tampere, sitten Sastamala, Nokia ja Ylöjärvi. Keskiviikkona Mänttä, Keuruu, Jämsä, Jyväskylä, Äänekoski ja Joutsa. Jaksaa, jaksaa, ei voi sattua, kun ei tule verta. Duunia, duunia. Voitto on otettavissa. Uskalla voittaa vaalit.
Loppukiri puree
Kävin tänään Kirkkonummella, Karjaalla, Salossa ja Turussa. Loppukiri puree. Väkeä on hyvin tilaisuuksissa  ja omilla on henki päällä. Nyt mennään, että vinkuu. Karjalainen ja Savon Sanomat julkaisivat gallupin Savo-Karjalan vaalipiiristä. Lukema oli 20,1 prosenttia. Olimme kakkosena. Neljäs paikka on gallupissa vain 0,4 prosentin päässä…vaaleissa otamme tuon lisäpaikan. Kaakkois-Suomen gallup lupasi tänään 18,2 prosenttia.  Neljäs paikka on käden ulottuvilla. Mikäli kierroksestani siellä oli hyötyä, me nappaamme sen. Kova ralli jatkuu tiistaina Pirkanmaalla ja keskiviikkona Keski-Suomessa.  Loppuviikosta ja viikonloppuna Uusimaa ja Helsinki. Olemme Suomen paras toripuolue.  Vaalityö ratkaisee, painetaan loppuun asti.
Kansalaiskirje
Vilkaisin sähköpostiani. Tämä oli niin hyvä kansalaiskirje, että päätin julkaista sen kirjoittajan luvalla sellaisenaan. Nimerkki H.V. Kirjoitti laittamattomasti näin: Näkökulma: Soini sekoitti politiikan Juha Keskinen, IL 3.4.2015). Harvoin näkee näin sekopäistä tekstiä lehdessä; Keskiselle pitäisi antaa vessapaperirulla, jolle hän voisi kirjoittaa töherryksiään. Mikä ihme on estänyt hallitusta hoitamasta asioista oikein? Yksi oppositiopuolue? No, Iltalehti ei ole ainoa, joka kaataa paskaa niskaan. On Maahanmuuton –kustannusraportin käsittely varsinainen taidonnäyte. Valtio & Akatemia & yliopistot ei ole tehnyt minkäänlaista selvitystä kustannuksista, vaikka kyseessä on kuulemma Suomen talouden pelastusrengas. Akatemia käyttää varmaan puolet 200 miljoonan budjetista selvittääkseen, montako sukupuolta on Suomessa, mutta eipä heru rahaa maahanmuuton kustannusten tutkimiseen. Suomen köyhin puolue joutuu maksamaan kymmeniä tuhansia Tilastokeskukselle, jotta saadaan edes välttämättömät luvut. Ihmetteleekö lehdistö tätä? Ei tietenkään. Punaiset ja vihreät toimittajat tietävät miten asiat ovat, ei niitä tarvitse selvittää. Tarvitaan vain tietoiskuja tyhmille junteille. Paras kommentti raporttiin on Hesarilla, joka kertoo, että luvuista puuttuvat maahanmuuttajien maksamat kiinteistöverot (puuttuvat kaikilta), ja siksi tulosten tulkinta on epävarmaa. Voi pyhä yksinkertaisuus, maksavatko maahanmuuttajat todellakin niin paljon enemmän kiinteistöveroja kuin kantaväestö, että maahanmuutosta tuleekin kannattava bisness? Hulluja. Sama suhteellisuuden tajua kuin sanoisi, että koska EU rakentaa yhden kaivon Liperiin (600 euroa), meidän kannattaa maksaa 2 mrd euroa jäsenmaksua Brysseliin. Mutta kaikesta huolimatta tsemppiä ja siunausta näin pitkänä perjantaina. KYLLÄ KANSA TIETÄÄ!
Hyvää ja Siunattua Pääsiäistä
Palasin Kaakkois-Suomen kenttäkierrokselta. Vauhti oli päällä. Kenttä ja ehdokkaat toimivat erinomaisesti. Olen iloinen saadessani olla tämän puolueen puheenjohtaja. Perussuomalaiset kiinnostavat kansaa. Viesti on selvä. Ääniä tulee. Kansa  on havahtunut toimintakykyisen hallituksen tarpeeseen. Sitä ei synny ilman Perussuomalaisia. Vaalityöllä  on valtavasti saavutettavaa. Mitalisijat ratkeavat tulevan kahden viikon aikana. Nyt hiljennyn Pitkäperjantaihin. Siunattua Pääsiäistä.
Rintamalla on hyvä olla
Nyt on poliittisen puuristin tienauksen paikka. Työllä kannatus nousee. Rintamalla on hyvä olla. Perussuomalaiset on paras ruohonjuuritason puolue. Olemme samalla tasolla äänestäjiemme kanssa. Jalat maassa. Vaalien lähestyminen näkyy kansalaispalautteessa. Pyydän anteeksi, että aina en saa vastattua kohtuuajassa. Kysyntä ja kantokykyni eivät kohtaa. Ystävälliset sielut ymmärtävät tamän. Huomenna lähden kahden päivän rundille uuteen yhdistettyyn vaalipiiriin ( entisiin Kymen ja Etelä-Savon piireihin), jossa meillä on paljon puolustettavaa.   Neljää paikkaa haetaan ja puolustetaan. Se on kova, mutta mahdollinen urakka. Aloitan kuitenkin Hämeestä, Lahdesta. Sitten Kouvola, Lappeenranta ja Imatra. Matka jatkuu Savonlinnaan, Juvalle, Mikkeliin ja Mäntyharjulle. Kiirastorstain illankähmässä olen takaisin kotona. Pitkäperjantaina mietin Kristusta, lauantaina Kirkkonummi, Karjaa, Salo ja Turku. Hesarin Olli Pohjanpalo oli ymmärtänyt jotakin olennaista. Erkkoa tulee usein ( aiheesta) arvosteltua…tämän päivän Martta Niemisen jutusta tunnistin, että samassa haastattelussa istuimme ja suomea puhuttiin. Mitäpä sitä sievistelemään, pidän vaalityöstä kansan syvien rivien parissa. Se on kuin mielipuolelle jatkaisi kirveenvartta. Rintamalla syntyvät voitot ja tappiot. Se, joka kuoppaansa jää, sinne myös haudataan. xxx Espoon Perussuomalaisten puheenjohtaja, kaupunginvaltuutettu ja ystävä Seppo Sonkeri siunattiin eilen haudan lepoon. Sain olla saattojoukoissa mukana.  Seppo oli syvästi inhimillinen mies, sellainen perussuomalainen suomenhevonen, jolle vastuunotto ja lämpö oli luontaista. Näkemiin! Perässä tullaan, kun aika on. Siihen asti on armonaikaa.
Hämeenlinna, Forssa ja Korso
YLE: n Ykkösaamu antoi hyvän avauspotkun kiertuepäivälle. Leukaperät rasvattiin heti aamusta. Hämeenlinnassa satoi vesiräntää, väkeä oli silti kymmenmäärin. Forssan raveissa pöhinää riitti. Lyötiin monta äänestyspäätöstä kiinni. Hämeessä  on kova taisto kolmesta paikasta. Korso oli tänään menestys, satoja ihmisiä vaalitoimistolla ja markkinakadulla.  Minulla oli hauskaa. Erityisesti minua riemastutti varttunut rouva, joka ilmottautui kannattajakseni. Kysyin hänen kantaansa menneeseen vaalikauteen. Rouva vastasi: ” Ensimmäiset kaksi vuotta ne haukkui Soinia ja loput kaksi eivät tehneet mitään.” Koko telttakatos repesi nauruun. Huomenna käyn Helsingin Sanomissa. Iltapäivän pyhitän edemenneen hyvän ystäväni Seppo Sonkerin saattamiseen haudan lepoon. Seppo oli aatteemme aateloitsema. Rauhallinen, oikeudenmukainen ja luotettava. Jäämme kaipaamaan Espoon osaston pyyteetöntä puheenjohtajaa. Elämä on arvoitus ja tomun on tyytyminen totuuteen. Palmusunnuntain Messu latasi akkua. xxx Keskusta esittää loukkaantunutta vahakabinettivertauksestani. Tosikot ovat tylsiä ihmisiä. Minä pitäisin suurena kunniana päästä Madame Tussauds- vertaukseen. No can do.
Vaasa – loppukirillä kolmas paikka
Kirjoitan tätä junassa matkalla Seinäjoelta Helsinkiin. Kiersin tänään Vaasassa , Seinäjoella ja Alajärvellä. Kuulijoita arvelin olleen yhteensä noin 850 ja Järviradion välityksellä vielä paljon lisää. Meillä on täydet mahdollisuudet säilyttää Vaasan vaalipiiristä kolme paikkaa. Kisa on niin tiukka,  että sovin vielä viimeisen viikon tiistaille kolme puhetilaisuutta Kokkolaan, Kaustiselle ja Kannukseen. Nenäni sanoo, että viimeinen paikka ratkeaa muutaman  sadan äänen erolla. Mieli on kuin  nuorella pojalla, mutta kroppa huutaa armoa. Syntistä lihaa kuritetaan taas heti aamusta. Ensin Pasilaan TV:n Ykkösaamuun ja sieltä Hämeenlinnaan ja Forssaan turvaamaan Hämeen kolmea paikkaa. Otamme nekin. Alajärven tilaisuuden päätössanat lausui valtiopäiväneuvos Raimo Vistabacka, työtoveri ja ystävä kolmenkymmenen vuoden takaa. Puolueen jäsen numero 2. Minä olen numero kolme. Nykyisin meillä juokseen jäsennumerot jo viisinumeroisina. Turha sanoa, etteikö kaikki ole politiikassa mahdollista. Mahtava duuni.
Vuosipäivä – 36
Iltapäivällä  26.3.1979 marssin 16-vuotiaana lukion ekaluokkalaisena SMP: n puoluetoimistoon liittyääkseni puolueeseen. Liityin kanssa. Tuo päätös määräsi elämäni suunnan. Huonomminkin olisi voinut käydä. Sain Seppo Keräsen kirjan Vallan Leppymättömät Urho Kekkosen ja Veikko Vennamon taistelujen vuodet. Se on hyvä teos. Perussuomalaisten tukisäätiö katsoi aiheelliseksi olla tukemassa tämän tärkeän näkökulman selvittämisessä. Ilman Veikko Vennamon ja Urho Kekkosen välirikkoa SMP:ta tuskin olisi syntynyt. Ei olisi ollut mihin liittyä. Perussuomalaiset tuskin olisivat olemassa, sillä puolueen perusti neljä SMP: n miestä. Nyt kuva on jo laajempi, osin toisenlainenkin. Olen henkisesti vennamolainen. Iloinen ja ylpeä poliittisista juuristani. Puu ei kasva ilman juuria. Minulle on turha tulla lätisemään löysiä puolueen perustamisesta tai nostamisesta. Uuden puolueen perustaminen ja lentoon saaminen on vaikea tehtävä. Se ei tasaisella luonteella onnistu. Pitää uskoa siihen mitä tekee ja saada muita mukaan. Minulla ei ollut 36 vuotta sitten aavistustakaan siitä, mitä elämä minulle tekee ja miten kohtelee. Olen kiitollinen kaikesta. Nyt olen saanut olla Perussuomalaisten puheenjohtajana liki 18 vuotta. Minulla on tehtävä ja siitä kumpuaa voima jatkaa ja taistella. Vennamo oli Kekkosen suhteen leppymätön. Tunne oli molemminpuolinen. Kaksi suurta miestä pienessä Suomessa samaan aikaan ja samassa puolueessa. Onneksi vanhempani olivat kannustavia ja laajasydämisiä ihmisiä. He antoivat minun vouhottaa ja kasvaa. Tulos on tässä. Nautin kutsumuksestani vennamolaisena perussuomalaisena. Onneksi menin 26.3.1979  maaliskuun loskassa kumisaappaat jalassa SMP: n puoluetoimistoon Pohjoiselle Rautatiekadulle.  Minun totuuteni pääsi irti. Ja se teki minut vapaaksi  ja  tarpeeksi hulluksi yrittämään mahdottomia. Ensin epäonnistuin, sitten onnistuin. Nälkää on jäljellä. Sinulle käy uskosi mukaan. Ja, kun uskot ihmeisiin, saat kyvyn olla niitä  synnyttämässä. Puhun kokemuksesta. Taistele, kärsi ja voita.
Satakunta 2 paikkaa – ilman uhoa
Tein puhekierroksen Satakuntaan. Kannatus on vankkaa ja työ hyvää. Säilytämme kaksi paikkaa kirkkaasti. Sen lupaa meille jopa Ylen ” painotettu ” galluppi. Minä en gallupista perusta ja vaan pitkästä kenttäkokemuksesta. Satakunnassa vaalityö osataan, eikä valiteta ja odoteta apuja vaalipiirin ulkopuolelta. xxx Sosiaalinen media ja televisio sekä lehdistö ovat tärkeä osa vaalitaistelua. Ei niillä silti vaaleja voita. Kenttätyö tuo tulosta. Ihmiset arvostavat pitäjänteistä työtä ja jalkautumista. Itsensä altistamista. Raitis ilma tekee hyvää. Satakunnassa ei humpuuki käy kaupaksi – vihreiden kannatus on alle 3 prosenttia. xxx En usko Kepun rökälevoittoon gallupien toitottamassa laajuudessa. Sipilän lempeiden kasvojen takana kurkkii Vahakabinetti. Politiikan taulukauppiaat; Väyrynen, Vanhanen, Kääriäinen, Tiilikainen, Pekkarinen, Laaninen, Rehn ja Juhantalo…tulee iso heilahdus, kun äänestäjä havahtuu. Kaikki on mahdollista.
Kenttäkokemus vai gallup
Ylen gallup toi lunta tupaan. Kenttäkierros kertoo vastakkaista viestiä. Kiersin tänään Pohjois-Karjalassa. Yleisöä neljässä tilaisuudessa oli yhteensä yli 600. Minulla on pitkä kokemus vaalitaisteluista. Tulemme niistämään tämän gallupin vaaleissa reilusti. Viime vaalien alla Yle kertoi kannatukseksemme 15,4. Vaaleissa tuli 19,1. Jos ennuste on yhtä luotettava kuin viimeksi, tulos olisi 18,3. Peso vetoa, että se on lähempänä totuutta kuin gallup.
Veiskuuppi
Veiskuuppi? Siis mikä? Joka päivä oppii jotakin hyvää. Puhuin tänään Savo-Kainuussa yli tuhannelle ihmiselle livenä, mukaan mahtui myös kaksi paikallisradiota ja neljä lehtihaastattelua. Päivän kohokohta oli pääsy Veiskuuppiin. Tänään otettiin iso kasa kuvia. Kysyin, että meneekö nämä Facebookiin? Kyllä, ilman muuta Veiskuuppiin, totesi kuvan näpsäissyt mies.  En ole pitkään aikaan nauranut yhtä makeasti. Kieli elää ja kehittyy. Eläköön Suomen kieli. Pää tyynyyn Kajaanissa ja aamulla Lieksaan. Olen iloinen, että saan tehdä tätä työtä. Näitä kokemuksia ei saa millään rahalla. Perussuomalaisuus on parasta.
Nyt on mättö päällä
Perussuomalaisten kannatus on kaikkien mittausten mukaan reilussa myötätuulessa. Nyt on mättö päällä. Raaka työ on käynnissä. Täysillä. Vanhat puolueet hermostuvat. Kepu on nyt päässyt pöllöilyn makuun. EU- tentin jälkipeli osoittaa itsehillinnän rakoilua. Olli Rehn ylireagoi ja Juha Sipilä  ei lyönyt räkää poikki. Omat eivät selittelyjä kaipaa ja vastustajat eivät niitä usko. Luottamus on kaiken  perusta. Poliittinen johtajuus edellyttää kokemusta.  Sitä ei saa kaupasta vaan kentältä. Sieltä voima kumpuaa. Lennän torstaiaamuna Kuopioon. Siitä alkaa mättö. Kuopio, Siilinjärvi, Iisalmi, Kajaani, Nurmes, Lieksa, Juuka, Kontiolahti, Liperi ja Joensuu. Perussuomalaisten voima puskee esiin. Gallupit ovat kaksi viikkoa jäljessä.  Hillotolppa on  kuukauden päässä. Siellä mahdutaan maalikameran kuvaan. Tämä maa tarvitsee Perussuomalaisia….vai luuleko joku, että Sipilä, Stubb ja Rinne muodostavat voittavan trion? Oma työ ratkaisee. Nyt on kaikki pelissä. Suomenhevonen on kierroksella. Kenttä ja kannattajat saavat kaiken minusta kaiken sen irti, mitä miehestä lähtee. Nyt taistellaan.
Kepun kallis virhe
Kepu istui Kokoomuksen kelkaan ilmoittamalla kannattavansa ensi vaalikaudella pienimpien etuuksien jäädyttämistä. Siis sen lisäksi, mitä nyt on tehty. Tämä on kallis virhe. Käppyrät ropisevat alaspäin. Takuueläkeläiset, omaishoitajat ja pienimmän työttömyyspäivärahan saajat ymmärtävät, että heidän ostovoimansa ei Kepua kiinnosta. Rahat laitetaan tuulivoiman syöttötariffeihin ja muuhun tukipolitiikkaan. Iltalehden gallup vahvistaa suuntaa, että Kepun kannatusnousu alkaa sakata. Perussuomalaisten ohjelma ja kenttätyö tuottaa tulosta. Hallitus  romahti viimeisinä eduskuntapäivinä. Ministerit äänestivät omia esityksiään vastaan. Kokoomus ja SDP sinetöivät vaalitappionsa. Johtajuus puuttui, joukot ottivat vallan. Ja veivät rahat. Olen kiertänyt nyt kolmasosan vaalikiertueestani. Kuva alkaa hahmottua. Gallupnousu ei tule yllätyksenä.  Oma kenttä on lähtenyt liikkeelle. Se näkyy ja tuntuu. Oikotietä ei ole. Stiller-ohjelmasta tuli enemmän palautetta kuin pitkään aikaan. Herjauskirjan hehkutus päättyi mediassa kuin seinään. MOT. Kepu ei pääse kaupungeissa galluplukuihin. Maaseudulla taistelu on Perussuomalaisten ja Kepun välinen. Äänestäessään Sipilää, saa samaan hintaan Väyrysen, Vanhasen, Kääriäisen, Tiilikaisen, Pekkarisen ja Juhantalon… Vaalitulos on täysin auki. Kirikierros ratkaisee. Ylimielisyys on pahinta myrkkyä kannatukselle. Keskustan kunnallisneuvosten tepastelu toreilla on ollut melko pöyhkeätä. Ja voitonvarmaa. Neljä vuotta sitten heitä ei näkynyt missään. Minä en vielä kepulaisena pistäisi shampanjaa cooleriin. Kepu on täysin Sipilän varassa.
Palautetta ropisi
Julkaisimme vaaliohjelmamme ja pääteesit. Palautetta ropisi. Iltasanomissa vaaliohjelmamme uutisointi oli päivän kommentoiduin artikkeli. Suuren rahan Iltalehti oli kaivanut esiin Nordean Aki Kangasharjun. Nordean pitkäaikaisena asiakkaana huolestuin, että onko siellä vastuuasemassa noin ymmärtämätön mies. Vastailin illankähmässä pari tuntia sähköposteihin. Viesti oli mennyt läpi hyvin, koska tuli sekä myönteistä että kielteistä palautetta. Riemastun aina suuresti, kun saan puolueemme vastustajilta palautetta. Moni ei kertakaikkiaan ymmärrä, että vaikuttaakseen puolueemme linjaan, pitää olla jäsen. Autoveron poisto oli kommentoiduin asia minulle tulleesta palautteesta. 80 myönteistä ja 3 kielteistä ja  sitten omassa luokassaan tämä Nordean Hegel… Vasemmisto oli varallisuusveron palauttamisesta aivan hiljaa. Ilmankos tuo, koska se poistettiin sosialistien valtiovarainministerin toimesta. Nyt aletaan päästä vaalitunnelmaan. Tämä kaplakka on mahdollista voittaa. EVA: n tutkimuksesta on tullut yllättävän paljon plussaa. Eturyhmistä riippumaton Isänmaallinen arjen tuntija. Tuskin olisin itse pystynyt samaan iskuun. Kävin Metsätalolla puhumassa kielenkääntäjille ja tuleville tulkeille. Olivat fiksua ja ennakkoluulotonta porukkaa. Tuli hyvä mieli, kun kohtaa  kiinnostusta vailla rasittavia ennakkoasenteita. Minut kotiin tuonut taksirouva lupasi äänen.  Se oli hyvä päätös pitkälle päivälle.
Rouhaistaan kunnolla
Oli hyvä ja kiireinen viikko. Puoluehallitus hyväksyi vaaliohjelman pääteemat. Ehdokaslistat ovat täynnä. SOTE kaatui. Minä en enää lähde samoihin kuviin asian tiimoilta vanhojen puolueiden kanssa. Kaikki viestit kentältä viittaavat hyvään suuntaan. Nyt rouhaistaan kunnolla. Stillerin Pressiklubi oli palautteesta päätellen katsottu ohjelma. Sain sanoa mielipiteeni MOT- lavastuksesta. Rima oli todella alhaalla. Surkea esitys, jonka sain oikaistua. Huijarit paljastuivat. Tämä riittää minulle. ” Diktaattori ” ärähti. Aamulla Porvooseen, Loviisaan ja Kotkaan. Saksan TV tulee mukaan. Willkommen. Taas mennään, jotta pää tärisee.
Tähti-Kepu vei loimen
Naputtelen tätä plokia Kemi-Tornion lentokentällä. Takana on viikonloppu kenttäkierrosta Lapissa. Hieno viikonloppu. Nähdyn ja koetun perusteella olen aivan varma, että puolue saa ainakin yhden paikan vaalipiiristä ja taistelee tasapäisesti lisäpaikasta Kepun kanssa. Puolueella oli oma loimilähtö Tornion Laivakankaan raveissa. Niinhän siinä kävi, että Perussuomalaisten loimilähdön voitti Tähti-Kepu. Mahtava juttu! Loimi oli komea ja hevosen juoksu hyvä. Kuski ja omistaja Arto Hyväri taituroi alkumatkan  varovasti. Voitto tuli niukasti mutta varmasti. Perussuomalaiset tekivät tiliä Kepulla. Ehdokkaamme pelasivat Kepua sydämensä kyllyydestä. Voittorahat menevät polttoainekuluihin Lapin kairoilla. Sain sitä etelän mieskin pikkuisen paperirahaa. Lämmin kiitos Lapin järjestöväelle! Olemme upeata porukkaa. Me Perussuomalaiset.
Lapin taikaa
Rötkötän saunapuhtaana Merihovissa kovan kiertuepäivän jälkeen. Rovaniemi, Pello ja Ylitornio olivat ohjelmassa. Hyvin väkeä ja ystävällinen vastaanotto joka paikassa. Pellon tilaisuus oli mahtava, uskomattoman paljon väkeä klo 17.00 iltapäivällä. Iso tupa täynnä, puolet seisoi. Perussuomalaiset ehdokkaat ja kenttäväki töissä. Tulosta tulee. Tämä kenttätyö on parasta puheenjohtajan hommassa. Omat ovat tuki ja turva. Iltapalaksi söin poronkäristyksen ja sain lämpimän halauksen Lapin tytöltä miehen myhäillessä vieressä. Jos me saamme tämänpäiväinen loikkarin päälle kaikkialla me saamme huipputuloksen.  Kemi ja Tornio seuraavaksi. Nyt miestä rassataan. Hyvän asian puolesta. xxx Lapin Kansa oli asialinjalla. Kohta Kemin puhetilaisuus ja sitten Tornion tilaisuus ja ravit sekä loimilähtö. Perussuomalaisten aktiivisuus sai muutkin liikkelle. Hyvä niin, hevosurheilu on koko Suomen ja kansan asia. Perussuomalaisten suomenhevoslähdön suosikkina starttaa Tähti-Kepu. Saas nähdä meneekö Perussuomalaisten loimi Kepulle!
Kirikierros alkaa – Gallup törröttää ylöspäin
Gallup törröttää ylöspäin. Jäntevä nousu jatkuu. Nyt pellit auki. xxx Julkisuutta on tullut roppakaupalla. Kalliiksi olisi käynyt, jos sen  olisi joutunut rahalla ostamaan. Diktaattori, itsevaltias, SMP-koplan johtaja, yksinvaltias, ainoa kokoava voima, vallankaappari, puolueen puhdistaja, miesten suosija, naisten suosija, peluri Vistbackan kanssa, juonii Jusulan kanssa, potkii ja paijaa Putkosta ja niin poispäin. Täytyy sanoa, että moneksi on miehestä. Tässä  alkaa päästä vaalitunnelmaan. Mistä tietää, että vaalit on tulossa? Hullut soittaa, media on kimpussa, vastustaja vääristelee, pienellä osalla omista pettää piuha ja parhaat puolueystävät ryhmittyvät avuksi. Tässähän alkaa olla tekemisen meininki. Kirikierros alkaa, viikonlopun kierrän Lappia. Ja sitten kaikki muut piirit. Länsiväylä, Vantaan Sanomat ja Helsingin Uutiset julkaisivat gallupin Uudenmaan vaalipiiristä. Sen mukaan saisimme kuusi kansanedustajaa Uudeltamaalta ja minua ennakoidaan yhdeksi ääniharavaksi. Olen minä huonoimmistakin asetelmista vaaleihin lähtenyt. Ja voittanut ne. Tästä tulee mielenkiintoista. Parempaa hommaa en tiedä kuin johtaa Perussuomalaisia. Enkä vaikeampaa. No one likes us, we dont care. Nollaa ei koskaan lyödä, eikä tolvanaa kadehdita. Nyt taistellaan.
Varapuheenjohtaja tyhjensi pajatson
Tulin kaupunginvaltuuston kokouksesta. Valtuutettu ja ystävä, Perussuomalaisten parhaimmistoa edustanut Seppo Sonkeri oli kuollut äkillisesti eilen. Valtuusto piti hiljaisen hetken ja kukat Sepon paikalla muistuttivat miehestä, joka ajoi yhteistä etua, sovitteli ja sopi.  Hyvää matkaa Seppo. Tutustuin Perussuomalaisista kirjoitettuun kirjaan ja Ylen MOT-ohjelmaan illankähmässä. Varapuheenjohtaja Jussi Niinistö tyhjensi pajatson. Minun ei tarvitse enää lausua mitään. Jussi oli Perussuomalaisten ryhmäsihteeri, kun Eduskuntaryhmän muodostivat Raimo Vistbacka, Tony Halme ja minä. Kokemus ja sivistys huokui puheesta. Tämä  kupla ja motti olivat tässä. Eteenpäin.
Perussuomalaisten mustamaalaus
Perussuomalaiset ovat tehneet Suomessa ainutlaatuista poliittista historiaa. Se harmittaa monia. Nopea nousu toi puolueeseen myös oman edun tavoittelijoita, jotka oirehtivat, kun puolue tai sen johto ei tanssi heidän pillinsä mukaan. Tämä on herättänyt katkeruutta ja kaunaa. Perussuomalaiset ei ole vankila, täältä pääsee pois, jos seura ja linja ei mielytä. Perussuomalaisista on tekeillä mustamaalauskirja. Kyllä maailmaan tekstiä mahtuu. Sen sijaan pidän outona, että kansan pakkorahoituksella ylläpitämä Yle osallistuu ko. kirjan markkinointiin. Kirja julkaistaan puoluetoimistoa vastapäätä samana päivänä, jolloin YLE lähettää Perussuomalaisista tekemänsä MOT-ohjelman. Mistä lähtien YLE:n julkisen palvelun tehtävään on kuulunut kirjan promoaminen? Minkälaista journalistista tasapuolisuutta in lähettää yhtä puoluetta koskeva MOT-ohjelma? Tuleeko vastaava ohjelma muista puolueista ja jos, niin milloin? Tiedän suurin piirtein sekä kirjan että ohjelman sisällön. Siksi seuraavassa muutama tosiasia. Perussuomalaiset, sen Eduskuntaryhmä tai säätiö ei ole ollut missään tutkinnassa, syytteessä tai tuomittuna rikoksesta. Sen sijaan.  Olemme voittaneet kaikki meitä vastaan nostetut jutut.Seuraavassa muutama esimerkki. Pekka Sivonen  yritti rekisteröidä puolueemme logon omiin tarkoituksiinsa. Voitimme jutun.Sivonen hävisi. Seppo Hauta-aho valitti EU-parlamenttivaalien ehdokasasettelusta Aluehallintovirastoon. Virasto totesi valituksen aiheettomasti. Sama henkilö valitti Joensuun puoluekokouksen päätöksestä. Käräjäoikeus päätti asian Perussuomalaisten eduksi ja tuomitsi kantajan maksamaan huomattavat oikeudenkäyntikulut. Yksikään Perussuomalaisista erotettu jäsen ei ole hakenut muutosta päätökseen ja haastanut erotuspäätöstä käräjille. Miksi olisikaan, koska puoluehallitus on tehnyt päätöksensä sääntöjensä ja lain mukaisesti. Perussuomalaiset on kunniallinen puolue, joka sai viime eduskuntavaaleissa 560 000 ääntä, meillä on vajaat 1200 kuntavaltuutettua, tuhatmäärin jäseniä ja kaksi EU-Parlamentin jäsentä. Puolueen puheenjohtajana puolustan puolueemme kunniaa. En lähde lavastuksiin mukaan. Siksi en osallistu MOT-ohjelmaan. En liioin keskustele asiasta A-Studiossa, kun en ole ohjelmaa nähnyt. Kirjan luen sen saatuani ja katson ohjelman Espoon kaupunginvaltuuston kokouksen jälkeen. YLE: ltä vaadin yhden vastauksen. Kysymyksen esitän suoraan Lauri Kiviselle. Rentouttavaa viikonloppua.
Kiitos tuesta
Puhuin eilen suuni puhtaaksi kaikkinaista vainoa ja väkivaltaa vastaan. Palauteryöppy tuli sekä henkilökohtaisesti että netissä. Suoni löytyi ja sisältö oli sekä sitä mitä toivoin että mitä kammoksuin. Sanoma meni perille vaihtelevasti. Kansan syvät rivit ymmärsivät yskän, fanaatikot eivät. Erityisen myönteisen palautteen sain tuomittuani juutalaisvastaisuuden.  Siitä tuli myös kaikista  pahin palaute kaiken muun ” nössöilyn ohella.” Kansan Uutisten mielestä minä ” uhriuduin ”. Kukaan muu ei moista nähnyt. Uhri ei ole syyllinen. Oli hän kuka tahansa. Toivon, että puheella ja sanan säilällä on vaikutusta. Kaikki minut tuntevat tietävät, että minä en ole rasisti. On tympeää sitä jatkuvasti kieltää, mutta teen sen aina vaikka maailman tappiin asti. Sydämen kyllyydestä suu puhuu,  valhetta en jätä vallan päälle. Veikko Vennamo sanoi minulle, että silloin on viesti mennyt perille, kun tulee paljon sekä myönteistä että kielteistä palautetta. Taas tuli oppi arvoonsa. Kiitos tuesta.
”Kreikka ei ole vaaliteema”
Kreikka ei ole vaaliteema. Kreikka ei ole vaaliteema. Kreikka ei ole vaaliteema. Tätä toitotti mm. Helsingin Sanomat pääkirjoituksessaan.  Harhaanjohtajien kuoroon liittyivät monet muut mediat. Olen vuosien ajan kertonut mikä on pielessä ja miksi. Valhe on ollut vallan päälle. Totuus murtautuu lopulta esiin, vaikka sen kaivaisi kuinka syvälle. Mitäs nyt? Kreikka jätti maksajat masseineen Brysselin iltaan. En ole vahingoniloinen. Samaan aikaan, kun euroalue makaa kuin lehmä nevassa, Suomi nylpyttää vuosia nollakasvussa. ”MUTTA EIHÄN NÄILLÄ ASIOILLA OLE MITÄÄN TEKEMISTÄ TOISTENSA KANSSA.” Yksi asia on varma. Sinä maksat!
Sananvapaus ja hyvä viikko
Minulla oli monipuolinen viikko. Maanantaina Seppo Alahonko lahjoitti puoleelle 2 v suomenhevosoriin. Kävin vastaaottamassa pojan Honkajoella. Nyt jokainen Perussuomalaisten jäsen on kansankimpan osakas. Alahonko pyysi puolustamaan maaseutua ja suomenhevosta. Minulta lupaa kysymättä Antti Lindell niminen kaveri oli lanseerannut Happy Flappy Soini- mobiilipelin. Se on hauska. Tiedotin julkisuuteen, että antaa mennä vaan. Jos peli jotakin tuottaa, antakaa rahat nuorisotyöhön. Antaa Happy Flappy Soinin kukoistaa. Otin kantaa Kreikan velkatilanteeseen.YLE ja STT eivät katsoneet suurimman oppositiopuolueen puheenjohtajan mielipidettä uutiseksi. Hesarissakin oli liian vähän sivuja. Täytyy ajaa Perussuomalaisille kulttuuriministerin paikkaa. Topeliaanisuutta tauluihin ja suvaitsevaisto saa sydämentykytystä. Tykkyläistä tyrkylle! Olin katsomassa taksikuskien kanssa Blues-Tappara matsia. Hieno peli ja hyvää seuraa( syötiin muuten ennen peliä kanaa maittavassa muodossa). Oli hauskaa ja hyvää läppää. Perussuomalaista. Hyvän viikon hyytävä uutinen tuli Tanskasta. Sanavapuden tukahduttaja ja juutalaistenvihaaja murhasi kaksi ihmistä. Terrori ja murhat eivät saa nujertaa sananvapautta. En pidä viisaana pilkata,  ihmisten pyhiä pitämiä arvoja. Kritiikki on aina paikallaan ja sitä ei pidä suitsia. Tämä koetaan nyt kovimman kautta. Perussuomalaisten kampanjatoimiston toistuvasta hajottamisesta ei ole pitkä matka pahempiin tekoihin.  Kun hullua yllyttää, se on kuin syömään käskisi. Perussuomalaiset eivät hyväksy terroria, eikä väkivaltaa. Kannatamme sanavapautta ja käytämme sitä. Me emme alistu pelon valtaan ja asetumme myös niiden tueksi, jotka ovat kanssamme eri mieltä ja arvostelevat meitä. Sitä on sananvapaus.
Kepu tyri
Olin Honkajoella vastaanottamassa 2 v suomenhevosori Hongon Vihuria. Seppo Alahonko päätti lahjoittaa meille Perussuomalaisille hevosen maaseudun elinvoiman ja suomenhevosen aseman puolustamiseksi.  Ori lähti opetukseen ja valmennukseen Kauko Ketolan tallille Kokemäelle. Alahonko  ilmaisi tyytymättömyytensä Kepuun. En ollut uskoa korviani, kun kaikki tuutit alkoivat huutaa, että Kepu haluaa keskioluen takaisin ALKO: oon. Tuo linja suistaisi maaseudun kyläkaupat turmioon. Kepu pettää aina  nousee taas arvoon arvaamattomaan. Sipilän lempeiden  kasvojen takaa kurkistavat Väyrynen, Kääriäinen, Pekkarinen, Rehn ja Vanhanen.  Tuoretta ja ryvettymätöntä voimaa. Kepu vie kaljatkin kaupasta. Tuhkat pesästä se vei jo viime vaalikaudella ajamalla voimaan paskalain. Kepu tyri. Se potkaisi pallon, ei kun pullon, omaan maaliin.
YLE-VERON EPÄKOHDAT KORJATTAVA
Olen liikkunut viime viikkoina ahkerasti kentällä. Yksi parhaista tilaisuuksista oli Zapatassa Järvenpäässä. Perjantai-iltana paikalla oli reilusti toistasataa kuulijaa. Huomenna suunistan Honkajoelle, Kankaanpäähän ja Parkanoon. Tiedossa on mieleenpainuva päivä. Kansa näyttää saaneen mittansa täyteen YLE- verosta. Erityisesti  pienyrittäjät ja pienituloiset antavat ankaraa rokkoa. Asia on otettava esiin vaalitaistelussa  ja tehtävä korjauksia vaalien jälkeen. Monelle juttukumppanille ainoa seurattava ohjelma on Kansanradio. Siinä saa esittää vähän jyrkenpääkin lyriikkaa.  Moni kokee, että ohjelmat ovat yksipuolisia ja asenteellisia. Perussuomalaisten tehtävä suomalaisessa yhteiskunnassa on ottaa epäkohdat esille. YLE-vero nykymuodossaan on sellainen. Saavutettuja etuja ei ole. Kun säästökohteita haetaan on YLE- vero yhtenä asiana Perussuomalaisten pöydällä. xxx Tämä linkki kannattaa lukea tarkkaan. Herättää ajatuksia. http://www.iltasanomat.fi/kotimaa/art-1423373193586.html Hei, me tehdään bisnestä tällä.
Ei pöllömpää
Keskiviikko oli hyvä päivä. Oteltiin oikein olan takaa. Harvemmin minulla on ollut kolmisenkymmentä eurokansanedustajaa yleisönä Eduskunnan lehtereillä. Mainio Kansainvälisten asioittemme sihteeri Samuli Virtanen tulkkasi simultaanisti koko porukalle Stubbin, Rinteen ja minun puheenvuoroni. Ryhmämme jäsenet pudistivat epäuskoisena illallisena päätään, että uskooko joku todella Suomessa, että Kreikka maksaa velkansa. Satusetien Suomi. Istuin illan Saksan AFD-puolueen puheenjohtaja Berndt Lucken ja Brittikonservatiivi Syed Kamallin (koko ECR-ryhmämme puheenjohtaja)välissä. He antoivat Alexander Stubbille tunnustuksen, että hän otteli reilusti, kun sen sijaan sosialisti menetti hermonsa…kuka lie. Helsingin Sanomat ansaitsee tunnustuksen Morten Messerscmidtin haastattelusta. Mies joka saa Suomen kokoisesta maasta 465.000 henkilökohtaista ääntä on artikkelin  arvoinen. Juttu oli hyvä ja asiallinen. Morten on Ammattimies ja ystävä, joka ei luule tuottojenvaihtosopimusta vakuudeksi. Kuten ei kukaan, joka asioita tuntee. Sipilä riensi jälleen hallituksen rintamaan. Pieleen meni. Sipilä on Rehnin miehiä, eikä päinvastoin. Se kävi selväksi. Rehn on kutsuttu johtamaan Keskustan EU-politiikkaa. Miksi…siksi, että Sipilä ei pärjää siinä. Pekkarinen pärjäisi, mutta hän ei kuulu Sipilän avauskokoonpanoon. Vaalitaistelu on vasta alussa. Euroalue on maailman huonoiten ja hitaimmin kasvava talousalue….mutta eihän eurolla ja tukipaketeilla ole mitään tekemistä sen kanssa….minne mennään nauramaan ja maksamaan.
Missä se Soini on?
Jouduin työtehtävien vuoksi jättämään EVA: n vaalipaneelin väliin. Missä se Soini on? Kerroin STT: lle, että olin samaan aikaan vastaanottamassa 40 eurokansanedustajaa Kalastajatorpalla.  ECR- ryhmämme ryhmäkokous pidettiin samaan aikaan. Pistin asiat tärkeysjärjestykseen. Jostakin syystä tämä uutisoitiin niukasti. Todettiin vaan, että olin poissa. Niin olin ja hyvästä syystä. Olemme valmistelleet tätä kokousta monta kuukautta. Vein Perussuomalaiset Europpan Parlamenttiin 2009. Sampo Terho jatkoi työtäni vuonna 2011. Europarlamenttivaaleissa saimme yhden lisäpaikan. Sampo sai seurakseen Jussi Halla-ahon. Miehet ovat aloittaneet väkevästi, josta osoituksena on tämän kokouksen saaminen Suomeen.Ilokseni huomasin, että sekä MTV että Helsingin Sanomat uutisoivat kokouksesta asiallisesti ja analyyttisesti. Tänään aamupäivän alustajina toimivat Suomen Pankin johtaja Seppo Honkapohja, sijoittaja Stefan Törnqvist ja pankinjohtaja Björn Wahlroos. Sama korkea laatutaso alustajina jatkuu koko kokouksen ajan. Perussuomalaiset eivät ole yksin Eurooppa-linjansa kanssa. Kuulumme EUroopan Parlamentin kolmanneksi suurimpaan ryhmään. Olemme onnistuneet viidessä vuodessa rakentamaan puolueelle  hyvät kansainväliset yhteydet. Se on pääomaa myös kotimaassa käytettäväksi. Ryhmän puheenjohtaja Syed Kamall tapaa tänään kanssani myös Tasavallan Presidentti Sauli Niinistön.
Länget kaulaan
Hallitus veti länget kaulaan. Perhepaketti kaatui. Sukupuolineutraali kotihoidontuki koki täystyrmäyksen. Valtiovallan ei pidä tunkea perheiden elämään sanelemaan, miten ne kotihoidontukensa jakavat.. Jämpti on näin. Kävin perjantaina sekä Oulussa että Muhoksella. Molemmissa tilaisuuksissa oli runsaat 70 kuulijaa sisätiloissa illalla. Se on mukava merkki. Oma väki oli hyvillään. Kiitos kentälle. Mukaan sain Jäniksen, joka ei loikkaa, savustettua hirveä, luomulihaa ja aivan  mahdottoman herkullisen thairuoka-annoksen. Sen ryydittämänä eilen lauantaina lähdin Leppävaaran Ratsutorilla. Räntää tuli, mutta Perussuomalaiset tekivät vaalityötä. Illalla oli puolueen kannalta mieleenpainuva pienimuotoinen juhla. Siitä ei sen enempää. xxx Tulevalla viikolla isännöimme ECR- ryhmän Opintopäiviä. Tuo ryhmä On Euroopan Parlamentin kolmnneksi suurin ryhmä. Sampo ja Jussi ovat jatkaneet kunniakkaasti  Perussuomalaisten työtä Euroopan Parlamentissa. Vuonna 2009 tein oikean päätöksen lähtiessäni ehdolle. Viime vuonna oli oikein jäädä Suomeen.
KÄÄNNE
YLE julkisti uuden gallupin. Perussuomalaisille noteerattiin merkittävä käänne. Plussaa tuli 1,5 prosenttia. Lukema oli 14, 8 prosenttia. Se ei ole häävi, mutta hyvä ponnistuslauta se on. Ralli päälle. Ja tehdään oma työ, omilla teemoilla. Kreikan vaalitulos sähköistää Euroopan Unionin. Ja Suomen. Se ei pääkirjoittajien nyrpistelystä parane. Kreikasta ei tule vaaliteemaa, se on jo sitä. Ja pysyy.  Muutakin on ja tulee. Keskiviikkona on välikysymyskeskustelu. Sitä ei YLE enää pysty pimentämään, toisin kuin kysymyksen jätön ja sisällön. Mättöä tiedossa. Perussuomalaisilla on täydet mahdollisuudet voittaa vaalit. Sama tahti vaaleihin asti kuin tässä kuussa ja onnistumme. Johdan laittamalla paitani likoon. Nyt mennään kentälle. Tänään lähden Ouluun ja Muhokselle. Suomenhevosori tietää hillotolpan. Minä vaalipäivän. Kenttä ja kannattajat: Kaikki on mahdollista! Käänne on käsillä.
Herrojen tentissä
Taitaa olla kevät tulossa. Herrojen EK järjesti pääministeritentin. Viihdyin lavalla. Panelin vetäjät onnistuivat hyvin. Oli mukava puhua ja kuunnella. Tästä saadaan aikaan vielä hyvät kalinat. Elämä on laiffii. Maanantaina lauleskelin muiden mukana David Hasselhoffin showssa, oli muuten hauska kaveri, myönteinen tuttavuus. Vaalitenttejä tulee vielä monta. Alku oli hyvä. Huonommissakin olen ollut ja huonompikin olen ollut. Työstimme tänään välikysymystekstiä. Valtiovarainministeri Rinteen sijasta hallituksen puolesta vastaa pääministeri Stubb. Alex halusi valokeilaan. Tulee räväkkä matsi. Meitä yhdistää kokemus Euroopan Parlamentista ja se, että olemme tästä asiasta raakasti eri mieltä. Kreikka on vaalikysymys. Syriza möyhentää jo täyttä häkää. Tiedossa on sekä tragediaa että komediaa. Vierailevana tähtenä Paavo  ” velat anteeksi ” Arhinmäki.
Äärivasemmisto nostaa päätään Euroopassa
Kreikan vaalit olivat äärivasemmiston riemujuhla. Kun kansan lisäksi unohdetaan järki on tulos tässä. Syy on vanhojen valtapuolueiden ja tuhoisan tukipakettipolitiikan. Vasemmistoliiton sisarpuolue istuu Euroopan parlamentissa lukuisten kommunistipuolueiden ja äärivasemmiston ryhmässä. Kumppaneina ovat mm. Portugalin kommunistipuolue ja Irlannin Tasavaltalaisarmeijan poliittinen siipi Sinn Fein. Saksalaista näkökulmaa tuo DDR: stä tutut kommunistit. Näin kävi, koska suuri raha, saksalaiset ja ranskalaiset pankit pelastettiin. Tilalla on nyt eurooppalaisten veronmaksajien rahat. Ei hätää. Sinä maksat. Perussuomalaiset ovat olleet koko ajan oikeassa. Kun tähän vielä lisätään setelikoneen pyörittäminen on soppa valmis. Rahat menevät sijoitusmarkkinoille ja  EU: n ulkopuolelle.  Uutta kuplaa puhalletaan.  No euro devalvoituu( se on nyt hyvä), silloin kun markka devalvoitui…( se oli paha). Voi prkl tätä ihmisen tyhmyyttä. Hölmöt erotetaan  taas heidän rahoistaan. Ei mitään uutta auringon alla.
Selvitys on jo tulossa
SELVITYS ON JO TULOSSA Ulko- ja turvallisuuspolitiikalla elämöinti on tullut muotiin. Tänään Seppo Kääriäinen vaati selvitystä Viron Ämarin ilmaharjoituksesta. Tämä selvitysasia on jo Ulkoasianvaliokunnan hoidossa. Tämän valiokunnan jäsenet, mukaanlukien varajäsen Kääriäinen,  jo tiesivätkin, jos ovat perehtyneet valiokunnan viikkosuunnitelmaan viime perjantailta. Puolustusvaliokunnan puheenjohtaja Jussi Niinistö sanoi YLE: lle, että hänelle  sopii, että asia käydään läpi. Joviaalina miehenä Niinistö oli lojaali varapuheenjohtajalle, vaikka käsitykseni mukaan UaV: n varajäsenä  oli viikko-ohjelmasta perillä ja tiesi asian olevan tulevan keskiviikon listalla. Puolustusministeri Carl Haglund on tulossa kuultavaksi viidestä eri asiasta, mukaanlukien kriisinhallinkatsaus, johon mm. sotaharjoitukset kuuluvat. Häntä kuullaan tämän lisäksi mm. Irakin mahdollisesta koulutusoperaatiosta. Hallitus ei asiasta välttämättä  tyylipisteitä ansaitse, mutta selvitys oli jo tilattu ja se myös saadaan.  Vanha kettu tiesi vaatia sitä, mikä oli jo tulossa.
Vuotoja siellä ja täällä
Luottamus on kaiken perusta. Menetettyä luottamusta on vaikea, miltei mahdoton palauttaa. Olen  tästä asiasta sekä tarkka että jyrkkä. Seuraavat tapaukset  askarruttavat minua. Helsingin Sanomat kertoi ansiokkaassa artikkelissaan viime sunnuntaina STX- tarinaa. Lehdessä todettiin vuoto, jossa joko virkamies tai poliitikko on syyllistynyt rikokseen vuotaessaan salassa pidettäviä tietoja. Viikko on kulunut, eikä asiaa tutkita. Miksi ? MTV: lle vuodettiin tietoja Suomeen kohdistuneesta vakoilusta.  Tutkinta on ilmeisesti päällä.Onko tuloksia? Missä mennään? Suomi oli saanut USA: lta suullisen kutsun yhteisiin harjoituksiin. Nyt tuo tuli jo kirjallisenakin. Suullisesta kutsusta ei pukahdettu – paitsi Helsingin Sanomille. Miksi tieto ei kulje? Paitsi mediaan. Matti Vanhanen, Ilkka Kanerva ja Vesa-Matti Loiri on merkitty poliisin epäiltyjen rekisteriin. Miksi he ovat siellä? Ja kuka asian on vuotanut? Sekin on rikos. Koko vyyhti on syytä perata. Vuotaminen on vastenmielistä. Se voi myös olla rikollista. Minulta on kärtetty vuosien varrelta monenlaista tietoa. En juokse kysymyksiä pakoon. Vastaan, kun kysytään.  En ole Juudas. Luottamuksellisia tietoja en vuoda. Tämän tietävät kyselijätkin. Viime aikoina ei ole kysytty. Miksi? Sanon, että yllytätkö sinä minua rikokseen…siihen loppuu utelu.
Milloin saa olla oikeassa?
Kävin tänään puhumassa politiikkaa Vihdissä. Myöhemmin ehdin piipahtaa myös Vermossa. Kummassakin paikassa oli monta hienoa kohtaamista. Perussuomalaisten kenttäväen ja kansalaisten tapaaminen antaa aina voimaa ja intoa. Kreikan tilanne puhuttaa. Moni miettii, miten Suomen lainaamien rahojen käy. Ja mihin kaikki rahat ovat menneet, kun Kreikalla on kaikista tukipaketeista huolimatta enemmän velkaa kuin koskaan aiemmin. Viesti kentältä on selvä: hyvä, että teette sen välikysymyksen. Haluamme tietää, millaisessa tilanteessa olemme. Myönnän, että koen välillä turhautuneisuutta Kreikasta puhuttaessa. Minä ja Perussuomalaiset olemme olleet koko eurokriisin ajan oikeassa. Miksi sen myöntäminen on niin vaikeaa? Kun Timo Soini sanoo, että Kreikan tukipaketeilla pelastetaan saksalaisia ja ranskalaisia pankkeja, häntä syytetään populismista ja heppoisasta huutelusta. Kun Erkki Tuomioja sanoo täsmälleen saman asian, hän on syvällinen ajattelija, joka esittää viiltävän tarkkaa analyysia. Kun vuonna 2010 sanoin, että Kreikka on laitettava velkasaneeraukseen ja että EU:n tukipakettipolitiikka on järjetön, sääntöjen vastainen ja Suomelle haitallinen, minua syytettiin populismista ja vastuun pakoilusta. Tästä hyvänä esimerkkinä on Huomenta Suomen haastattelu, jonka ystäväni löysi arkistojen kätköistä ja lähetti minulle saatteella: ”Katso tämä, Timo. Sinä olet kaukonäköinen kaveri.” http://tinyurl.com/39cakoq Kun nyt viisi vuotta myöhemmin muistutan, että minä ja Perussuomalaiset tiesimme kriisinratkaisussa valitun tien vääräksi jo heti alussa, minua syytetään jälkiviisastelusta. Ja jälleen esittämäni mielipiteet tuomitaan populismiksi. Milloin saa olla oikeassa? En minä huvikseni toista sitä, että olen ollut eurokriisin suhteen koko ajan oikeassa. Toivon vain, että tosiasiat tunnustettaisiin. Arvon mekin ansaitsemme.
Halla-ahon päätös jäädä Brysseliin
Jussi Halla-aho päätti jäädä Brysseliin. Puolue tarvitsee häntä siellä. Päätös oli hänen omansa. Hän ei kertonut minulle ennakkoon, enkä minä kysynyt. Jussi perusteli päätöksensä halla-ahomaisesti. Analyyttisesti ja selvästi. Harkitusti. Aavistin Jussin päätöksen, vaikka en sitä tiennyt. Uskon, että hän kertoi julki sen, mikä hänen pohdintansa oli. Jussi ei pelaa poliittista peliä. Hän ei pidä siitä, eikä oikein osaakaan. Päätöksen mukaan mennään, sitä kunnioitetaan ja siihen sopeudutaan. Toinen euroedustajamme Sampo Terho on sen sijaan Helsingissä ehdokkaana. Uskon, että hänellä on hyvä mahdollisuus menestyä. Minä tuen kaikkia Perussuomalaisia ehdokkaita jokaisessa vaalipiirissä. Noudatan aina puolueen linjaa ja vaaliohjelmaa. Siitä ei kenenkään tarvitse olla huolissaan. Perussuomalaiset on paras vaihtoehto meille suomalaisille – myös maahanmuuttoasioissa.
Yhtään ääntä ei ole annettu
Perussuomalaisilla on täydet mahdollisuudet voittaa vaalit. Yhtään ääntä ei ole annettu. Kun olin perustamassa Perussuomalaisia, uskoin, että tästä tulee jotakin. Ja toimin sen puolesta. Meillä oli valtava into. Meihin ei uskonut juuri kukaan. Me onnistuimme. Olen suora mies. Harvalukuiset pioneerit raivasivat ladun, jota kelpaa hiihdellä ja seistä jalaksilla. Käytin istuntovapaata funtsimiseen, piipahdin ulkomaillakin muutaman päivän. Kiersin kauppakeskuksia ja juttelin satojen ihmisten kanssa. Vaalitilaisuus oli pystyssä, kun liike loppui. Ensi lauantaina menen Vihtiin. Siitä se alkaa, sarkaa ja kuokkimista riittää. Samaan riviin pääsee samalla asenteella. Aion jatkaa politiikassa vielä pitkään.  Vaalit ovat politiikan suola.
Julma teloitus
Pariisissa tapahtunut hyökkäys satiirilehteä kohtaan on  tuomittava yksiselitteisesti. Mikään ei oikeuta tälläista toimintaa. Kyse oli julmasta teloituksesta. Ihmiselämä ei kukistu väkivallan alle. Sananvapaus sai lisää marttyyreja, vaikka he eivät sellaiseksi halunneet. Tämä isku osoittaa, että terrorismi ei ole siellä jossain tapahtuvaa. Se on koko maailman ongelma, aivan kotikonnuillamme. Sinun ja minun ongelma. Ihmisten sieluista käydään kovaa ja jatkuvaa propagandasotaa. Ihmisarvon ja elämän pyhyyden kunnioittaminen ovat minulle ne perustat, joille myös sananvapus rakentuu. Näitä perustuksia julmuus ja väkivalta eivät voi murtaa.
Erehtyikö Rinne päivästä?
Valtiovarainministeri Antti Rinne lausui tänään, että Kreikka pystyy maksamaan velkansa. Erehtyikö Rinne päivästä? Tänään on 4.1 .2015  eikä 1.4.2015, joka on aprillipäivä. Kreikka ei tule selviämään lainoistaan. Tämän tietävät kaikki, jotka asioita tuntevat. Muu on aprillia. Olli Rehn tietää tämän, hän tasaa jo Keskustan hallituspolkua.. Laina-aika sataan ( 100) vuoteen ja korko nollaan. Sillähän se hoituu…Pian Rehn varmaan ilmoittaa eduskuntavaaliehdokkuudestaan Helsingin vaalipiiristä.
Perussuomalaiset on moniääninen  kansanliike
Luin Jussi  Halla- ahon haastattelun Kalevasta. Kokonaisuus ei ollut hassumpi. Media tekee nostonsa, jotta juttu myy ja saa julkisuutta muissakin medioissa. Tämä on tuttua. Perussuomalaiset on  kansanliike, joka ajaa monipuolista asialistaa. Jytky tuli monesta syystä. EU: n tukipaketit, vaalirahaskandaali, maahanmuutto, sosiaalisen oikeudenmukaisuuden vaatimus, Keskustan romahdus ja sisäisen  sekä ulkoisen turvallisuuden ajaminen muutamia mainitakseni. Ääniä tuli paljon muista puolueista ja erityisen paljon edellisissä vaaleissa nukkuneilta. Kannatukset vaihtelevat. Sekin on normaalia. Puolue pyrkii aina mahdollisimman hyvään kannatukseen, mutta ei keinolla millä tahansa. Kun moraalista puhuu, kannattaa ensin katsoa peiliin. Perussuomalaisten vaaliohjelma on voimassa kaikilta osin. Maahanmuutokysymykset ovat osa tätä kokonaisuutta. Ja on myös osa uutta vaaliohjelmaa. Homoliittokysymys oli tärkeä osa vaaliohjelmaa ja ryhmä pysyi hyvin kasassa. Näin piti toimia, linja piti. Maahanmuuttokysymys on ennen kaikkea taloudellinen ongelma. Se lisää kustannuksia ja yhteiskunnan menoja. Tästä pitää avoimesti keskustella ilman rasismin leimaa. Perussuomalaiset eivät tästä tingi. Minulle suurin yhteiskunnallinen epäkohta ovat ne miljoona suomalaista, joiden  tulot ovat tuhannen euron molemmin puolin. Liisan listoilla ei pidä käydä heikompien kimppuun.Omaishoidontuki, kotihoidontuki, pienimmät työttömyyspäivätahat, takuueläke ja lapsilisät pitää jättää leikkauslistojen ulkopuolelle. Tämä on Perussuomalaisten linja. Sieltä ei pidä leikata, missä ei leikattavaa ole. Sen sijaan maahanmuutosta voidaan leikata, puoluetuista voidaan leikata, kansanedustajien palkat jäädyttää, pistää presidentin palkkio verolle, karsia byrokratiaa, neuvotella alennusta Suomen EU- maksuun, lopettaa kuntaliitosten yhteydessä viiden vuoden irtisanomissuoja jne. EI maahanmuutosta Perussuomalaisissa saa suurta riitaa aikaiseksi. Moniääniseen kansanliikkeeseen mahtuu monta teemaa ja niin pitääkin olla. Minä olen varmaankin parhaita puhumaan EU-ongelmista ja sosiaalisesta oikeudenmukaisuudesta.  Sen sijaan maahanmuuttokysymyksissä Halla-aho on yksi parhaista. Jos ja kun Perussuomalaiset eduskuntavaaleissa pärjää, minkä eteen teen töitä, sen pitää olla moniääninen  kansanliike, jossa kaikki keskeiset kysymykset ovat esillä. Sen pitää myös näkyä ehdokasasettelussa. xxx Perussuomalaiset ovat koko ajan ollet oikeassa EU: n tukipakettipolitiikasta ja eurosta mahdottomanana valuutta-alueena. Nyt saksalaisetkim, Der Spiegelin mukaan, ovat valmiita Kreikan euroeroon, jos kommunistinen Syriza voittaa vaalit. Tämä kaikki tulee neljä vuotta liian myöhään. Kriisi on maksanut satoja miljardeja. Silti, Kreikan euroero on nytkin parempi vaihtoehto sekä Kreikalle että euroalueelle.
Tasavallan Presidentin puhe ja oma mielipide
Kuuntelin mielenkiinnolla Tasavallan Presidentin Uudenvuoden puheen. Ulko-ja turvallisuuspolitiikka on hyvin hoidettu. Tästä Tasavallan Presidentti, Sauli Niinistö, ansaitsee sekä tuen että kiitoksen. Suomen linja on selvä: Emme hyväksy Krimin anastusta. Itä-Ukrainan sotillaallinen konflikti huutaa rauhaa ja ratkaisua. Suomen ei pidä jäädä yksin EU-raiteen varaan.  Meillä on ja on oltava toimiva yhteys Venäjään, oli siellä vallassa tsaari, kommunistit tai nykyhallinto. Puolustusmäärärahoihin satsaaminen on niin ikään kannatettava tavoite. Tätä Perussuomalaiset ovat jatkuvasti esittäneet. Puheen talouspoliittinen anti ei sisältänyt mitään muuta uutta paitsi Liisa Jaakonsaaren listan tarpeettoman  kovan kehumisen. Minulle Jaakonsaari ei käy esimerkiksi sen enempää kuin sosialistit yleensä.  Ei taloudessa, eikä EU-politiikassa. Suomessa on miljoona ihmistä, joiden tulot ovat hieman yli tai alle  tuhat euroa kuukaudessa. Ei siltä porukalta voi mitään leikata. Kotihoidontuki, omaishoidontuki, takuueläke, lapsilisät  ja pienin työttömyyspäiväraha sekä opintotuki. Kaikki näiden ihmisten rahat menevät kulutukseen ja he ostavat SUOMALAISTA SUOMESSA. Tämän porukan ostovoimaa pitää lisätä, eikä heikentää. Se ylläpitää kulutuskysyntää SUOMESSA.Sen sijaan ökyeläkkeille voidaan asettaa eläkekatto, kansanedustajien palkat voi jäädyttää, ministereiden määrän pudottaa kahteentoista jne. Minulle soitti pienyrittäjä Haukiputaalta. Hän arvosteli voimakkaasti yhden miehen yrittämisen verotusta ja byrokratiaa. Mieltäni lämmitti, kun hän sanoi, että Perussuomalaiset on ainoa puolue, joka todella on heidän asiallaan. Tuo kannustus oli tämän vuoden paras asia tähän saakka. Tämä maa nousee työllä ja yrittämisellä sekä turhan sääntelyn karsimisella. Ja sillä, että pidetään huolta niiden ihmisten ostovoimasta, jotka ovat heikommalla oksalla. Suomi on paras maa meille suomalaisille. Tehdään siitä entistä parempi elää ja asua.Kaikille.
Hyvää Uutta Vuotta
Vuosi päättyi gallup-pettymykseen. Kannatus on gallupien mukaan sillä tasolla, joka saatiin ääninä kunta- ja eurovaaleissa. Mikään ei ole helppoa, jonka hyvin tekee. Mestaruuksia voittaneet tietävät, ettei mitään saavuta ilman työtä ja sitoutumista. Ylämäessä olalle taputtajista ei ole pulaa, huonoimpina aikoina he häviävät. Ystävät jäävät. Tämän me kaikki olemme jollakin tapaa kokeneet. Tämä politiikka on kova laji. Perussuomalaiset on paras puolue meille suomalaisille. Muutama käytännön esimerkki, jota ajoimme yhdessä. Esitimme oman kehitysapumallin. Esitimme ja veimme äänestykseen oman budjettivaihtoehtomme. Vastustimme johdonmukaisesti EU- tukipakettipolitiikkaa, kriisirahastoja ja pankkiunionia. Esitimme autoveron poistoa ja sille rahoituksen. Pidimme puolueen linjan homoliittoäänestyksessä. Pidimme painetta yllä telakka-asiassa, joka johti tulokseen. Esitimme Viron mallin mukaista verotusta pienyrityksille. Pakkoruotsipolitiikkamme on ollut johdonmukaista. Esitimme paskalain kumoamista. Vastustimme lapsilisien leikkaamista ja vaadimme omaishoitoon parannuksia ja sen siirtämistä KELA: lle. Voitimme EU-vaalit ja liityimme ECR-ryhmään, joka on Parlamentin kolmanneksi suurin. ja monta muuta. Ei tuhkan ripottelulle. Taistelumieltä ja Hyvää Uutta Vuotta.
Nyt kantti katsotaan
Ylen gallup oli  Perussuomalaisille huono. Se ei selittelyllä, eikä vouhkaamisella parane. Nyt katsotaan kantti ja hermojen pitävyys. Kaukana on se aika, jolloin iloitsin, kun puolueen kannatus puhkaisi kolmen prosentin rajan kesällä 2003. Tässä on turha vikistä, vaikka taakka painaa. Teen sen minkä osaan ja yritän saada koko puolueen kentän mukaan. Se tämän lopulta ratkaisee ja oma toiminta. Siihen voi vaikuttaa. Puolueen linja ei ole muuttunut, eikä sitä pidä temputtamalla keikuttaa. Johdonmukaisuus on tärkeätä. Taakka on minun, vastuu on puheenjohtajalla. Sitä voi oma väki nyt joko lisätä tai helpottaa. Etelä-Pohjanmaan piirin pitkäaikainen puheenjohtaja ja Kauhajoen perussuomalaisuuden  karhu, Tapio Pihlaja soitti ja kannusti sekä sanoin se tärkeimmän: meidän kaikkien on tehtävä töitä. Päinvastaista palautetta ei tarvitse kauaa odottaa. Julkisuus huutaa sen perään ja joku siihen tarttuu. Mies- ja naiskannatuksen  välinen ero on huomattava. Miehistä Perussuomalaisia kannattaa 20 prosenttia ja naisista 6 prosenttia. Se kertoo paljon ja jotakin selittääkin. Julkisuudessa on spekuloitu, että työni Ulkoasianvaliokunnan puheenjohtajana on syönyt energiaani ja sitä kautta kannatusta. Se olisi minun helpompi hyväksyä, jos olisin hoitanut hommani huonosti. Sellaista palautetta en ole saanut. Pertti Salolainen , arvostettu valiokunnan varapuheenjohtaja, on minulle monasti kertonut, kuinka hän aikanaan neuvotteli Kokoomuksen puheenjohtajana Suomen EU- jäsenyydestä kuukausikaupalla. Kannatus putosi ja omat napisivat, kun Tuupovaaran puhekeikat jäivät väliin.  Kampitus alkoi. Jäljet pelottavat. Yksi asia on varma. Minä en luovuta. Enkä luovu uskostani voittoon. Piinassa eläminen on minulle tuttua, nyt taistellaan. Sitäpaitsi Perussuomalaiset on elämäntyöni, jota rakastan syvästi. Sekä myötä- että vastamäessä. En ole synnitön, enkä syytön. Mea Culpa. Nujerrusta seuraa uusi nousu.
Kreikka
Eurokriisi on ohi, pölhöpopulismia, me tienataan tällä, vakautta, rahat saadaan takaisin, takuudet…näin todistivat Kokoomus, SDP ja Kepu. Luku tulee laulun perästä. Perussuomalaiset ovat olleet oikeassa. Tämän päivän perusteella kansa kyllä muistaa. Euroeliitin kaapin päältä huutelu ja hallinta on demokratian irvikuva, ikään kuin heillä olisi totuus hallussaan, josta ei saa edes keskustella. Koska saa olla oikeassa, jos ei oikeaan aikaan? Asian todenperän paljastuttua todetaan jälkiviisaaksi. Tukipakettiasiassa kusetus ja harhaanjohtaminen on ollut härskiä ja tietoista. Vastustajat on leimattu ääriajattelijoiksi ja puolijauhoisiksi. Perussuomalaiset ovat oikeassa. Ja se ärsyttää. Meidän on pidettävä asiaa esillä, emme saa alistua asian vaikenemiseen, sillä juuri tässä eurotukipakettiasiassa  perustellusta syystä emme pettäneet ja taipuneet. Minulle on aivan turha tulla omien tai vieraiden lässyttämään puolueen linjan pehmenemisestä. Tämä on ollut koko euroalueen jäätymisen syy. Julkaisin The Wall Street Journalissa(2011) ja Helsingin Sanomien(2013) etusivulla vastaansanomattomat faktat. Maksukyvyttömyys on juurittava järjestelmästä ja aiheuttaja maksaa. ” Vakuudet ” ovat tuottojenvaihtosopimus. Tämän peittääkseen valtiovarainministeriö julisti asiakirjat salaisiksi, jotka aukesivat vasta Perussuomalaisten valitettua KHO:een. Valtiovarainministeri Antti Rinne vakuutteli Eduskunnassa pari viikkoa sitten, että Kreikka maksaa velkansa…Päinvastoin osana takuuspelleilyä Suomi maksoi koko summan 1,44 miljardia euroa Euroopan Vakausmekanismille. Rahat tähän otettiin lainana. Erkki E. Railo totesi mainiossa kirjasessaan, Liberan julkaisema, että tuolla summalla olisi rakennettu yksitoista( 11) uutta lastensairaalaa! Kreikka ja tukipaketit ovat vaaliteema. . Totuus esiin. Siksi, ettei vastaava toistu ja valhe ole vallan päällä. xxx Olin yhteydessä kreikkalaiseen ystävääni. Hän tietää, mitä on tulla oman maansa poliittisten johtajien ja saksalaisten sekä ranskalaisten pankkien pettämäksi. Tilastot valehdeltiin,  jotta päästiin euroon ja euro mahdollisti halvat korot, josta seurasi massiivinen lainanotto. Ja tulos on tässä. Synnin palkka on elatusmaksu. Se pätee sekä ihmisiin että rahaan. Minulla ei ole mitään Kreikkaa ja tavallista kreikkalaisia vastaan. Huijausta ja pettämistä vastaan sen sijaan on. Tämä kriisi olisi voitu sarvaana tappaa, se ei sopinut suurelle rahalle, eikä EU: lle. Miksi tämän pitää kiinnostaa sinua? SINÄ MAKSAT!
Vanhojen puolueiden valtakartelli
Ruotsi meni mahalleen . Sinänsä Ruotsin politiikka ei minulle kuulu, vaikka sikäläinen lehdistö julisti Perussuomalaiset rutoksi viime eduskuntavaalien jälkeen. Ylpeys käy lankeemuksen edellä. Suomi piti uittaa kaikkiin EU-tukipaketteihin. Syntyi epäkeskohallitus, kuuden puolueen epäpyhä allianssi, jonka pääministeri otti hatkat ja valtiovarainministeri sai potkut. Tämän tuloksena Suomi jäätyi. Ja jäässä on. Ruotsidemokraatit sekoittivat pakan. Ruotsin porvarit romahtivat henkisesti. Antautuivat. Uusilla vaaleilla olisi ollut mahdollista nousta valtaan, sen sijaan he lähtivät sosialistien ja vihreiden apupuolueiksi ilman ministerisalkkuja. Porvari todellakin myy sen köyden, johon hänet hirtetään ( Lenin). Sikäläinen sixpäkki. Punavihreä hallitus porvarien tuella. Samahan se oli/on meilläkin ja Kokoomus kuittaa laskun molemmilla puolin Suomenlahtea. Typeryyden ylistys. Ruotsin politiikalla ei  ole Suomeen merkitystä. Ei se meille sinänsä kuulu. Moraalinen opetus on, kun äänestät Kokoomusta tai Kepua, siis vanhaa puoluetta siellä tai täällä,  voit saada punavihreää politiikkaa…lisää veroja, säätelyä, kilpailukyvyttömyyttä, tuulivoimaa, tietulleja. Fyi fan. Perussuomalaiset toimivat Tanskan Kansanpuolueen kanssa samassa ryhmässä sekä EU-parlamentissa että Pohjoismaiden Neuvostossa. Vastaavaa yhteistyötä ei Ruotsidemokraattien kanssa ole. Perussuomalaiset eivät ole saarroksissa. Perussuomalaisilla on oman ainutlaatuinen tehtävä. Sananvapauspuolue. Kansanliike. Kansanpuolue. Gallupit eivät äänestä. Keskisuomalaisen ja Aamulehden gallupit lupasivat paikallisesti 15,8 ja 17,0 prosentin kannatukset . Laskua on niissäkin, mutta ei mitään, joka ei olisi  voitettavissa. Profiili on kunnossa. Ääntä lisää. Duunia vaan.  Oma työ ratkaisee ja siihen voi vaikuttaa. Tappiomieliala on sisäistä heikkoutta. Se ei kuulu Perussuomalaisuuteen, eikä  minun tapoihini.  Riittää, kun tekee parhaansa, kunnolla ja selkä suorana. Ja haastaa vanhojen puolueiden valtakartellin. Puolue on aatetta varten, ei  murtolukuja varten. Tämä oli hyvä puolue pienenäkin eduskuntapuolueena Ramin, Tonyn ja minun aikana.  Suurena on parempi vaikutusvalta, mutta linja, se mitä varten puolue on ja elää, on ydin. Perussuomalaisten politiikkaan voi vaikuttaa puolueen jäsenenä. Puolueen ulkopuolelta tätä mahdollisuutta ei ole. Pidetään jäsenyys arvossa, niin kuin tähänkin asti. Jäsenmäärämme on Jytkyn jälkeen kolminkertaistunut. Siitä voimme olla iloisia. Neuvojia ja tietäjiä on ruuhkaksi asti. He  eivät ole sitoutuneet puolueeseen.  Mielenkiintoista on, että Perussuomalaiset kiinnostavat. Se on hyvä, tuli mitä tuli. Politiikka ei lopu, eikä poistu. On tärkeää olla mukana, sillä silloin ääni lasketaan.  Vaaleissa ei mitata sitä kuka on oikeassa ja kuka väärässä, vaan mitataan puolueiden väliset voimasuhteet. xxx Kiitän kaikkia kannattajia tuesta ja turvasta. Uusi vuosi, uudet haasteet. Hyvän elämän toivotukset myös kriitikoille, On ilo olla omaa mieltä. Demokratia on juuri sitä, oikeus olla mitä mieltä on.
Hyvää Joulua
Joulu on Kristuksen syntymäjuhla. Olen käynyt Nazarethissa,  kävellyt Via Dolorosan Golgatalle Jerusalemissa ja tarponut Roomassa Vatikaanin Pietarin kirkkoon. Etsinyt ja löytänyt. Rakkaita kirkkoja ja paikkoja on monta. Sastamalan Vanha Kirkko oli alkujaan Pyhän Marian Kirkko. Ilmankos se lapsesta asti tuntui hyvältä ja kotoisalta. Sukuhauta on siellä. Mummi ja Vaari. Minä olen etuoikeutettu ihminen. Nähnyt ja kokenut paljon. Saanut mahdollisuuden tarkastella monenlaista. Elämää, politiikkaa, kauppaa, kulttuuria, raveja, jalkapalloa ja monta muuta. Uskoa.  Kiitollinen on mieto sana kuvaamaan näitä mahdollisuuksia. Pelko häipyi Killarneyssa Pyhän Marian Katedraalissa 1980- luvun lopussa. Eikä ole palannut.  Se on mahdollistanut polittisen urani. Terveellä järjellä ajatellen SMP: n tuhon jälkeen Perussuomalaisten nousu on jonkinsortin ihme. En väitä mitään. Kun tärähtää tarpeeksi, uskaltaa yrittää. Ja joskus onnistuu. Se ei takaa sitä, että onnistuu jatkuvasti. Joulu on välttämätön alku ja Pääsiäinen päästi ikuisuuden irti. Kaikki ovat syntyneet, se ei päätä vaivaa, ylösnousemus ottaa lujemmalle. Siihen tarvitaan uskoa. Ollaan iloisia siitä, mitä meillä on. Ja arjen tullen, ajetaan oikeutta ja kohtuutta. Silloin ei mene pahasti pieleen. Ihmisarvo. Siitä ei tingitä. Oli Pyhä tai arki. Hyvää ja Rauhallista Joulua plokin lukijoille.
Pakkoruotsin joulushokki
Åbo Akademi ansaitsee kiitokset siitä, että se julkaisi itselleen varmasti epämiellyttävän mielipidemittauksen  tulokset pakkoruotsista. Kimmo Grönlund osoitti siviilirohkeutta. Kolme neljästä suomalaisesta luopuisi pakollisen ruotsin kielen opetuksesta. Tulos on pakkoruotsin kannalta karu. Perussuomalaiset ottivat asiaan tuoreeltaan kantaa. Mitä teki media? Vaikeni täysin! Eihän sitä nyt sovi Suomen kolmanneksi suurimman puolueen kannanottoa julkaista. Erityisesti sapiskan ansaitsee YLE, joka nosti itse  tutkimuksen pääuutisiin, mutta pimitti 560 000 äänen puolueen kannanoton. Muut puolueet olivat joulushokissa. Jopa RKP oli hiljaa. Tyst på tåget. Suomalaisuuden Liitolta vietiin jo vuosia sitten lippuvalistukseen tarkoitetut  valtionavut, koska se  ” julkesi ” vastustaa pakkoruotsia. Kyykytys ei onnistunut. Perussuomalaiset esitti mielipidevainotulle kansalaisjärjestölle Eduskunnan budjettikäsittelyssä muutaman kymmenen tuhannen euron määrärahaa. Se hylättiin tylyin numeroin. Olen Suomalaisuuden Liiton rivijäsen vuodesta 1992. On hienoa huomata, että pitkäjänteinen työ tuo tulosta. On häpeällistä, että vanhat puolueet myötäjuoksijoineen ovat rankaisseet arvokasta lippu-ja nimivalitusta tekevää liittoa valtionapujen poistamisella. Pakkoruotsi kansalaisaloite tulee Eduskunnan käsittelyyn parahultaisesti alkuvuodesta. Sitä ennen lehtien pääkirjoitukset rummuttavat pakkoruotsia. Tuskin Hesarikaan sitä Joulunumeroon laittaa…mutta Perussuomalaisten syytä tämäkin on. Siis mistä on kyse? Siitä, että pitääkö ruotsin kielen olla pakollinen oppiaine Suomen kouluissa. Muu on pelottelua ja politikointia.
Voiko poliitikko olla ihminen?

Tahto miehessä maksaa
Poliitikon tärkein ominaisuus on kestää henkistä epämukavuutta. Pitkällä uralla on  tilaisuus todeta, kuinka kantti kestää. Politiikassa lopulta moraali ratkaisee. Oma – ei muiden. Oma käytös ja tekeminen, niihin voi vaikuttaa. Julkisuus on joskus myönteistä, toisinaan kielteistä. Media tarvitsee myyntiä. Siksi se kirjoittaa mielenkiintoisista ihmisistä. Jos joku luuli, että Goebbelsin kulta-ajat ovat ohi, hän erehtyi. Propaganda on jatkuvaa ja pitkäkestoista. Vedenpaisumus, ydinaseet, ilmastonmuutos…ne ovat olleet oivia keinoja saamaan ihmisiä ruotuun. Aika ja paikka vaihtelevat.  Ydinaseita on yhtä paljon kuin suurien rauhanmarssien aikaan 1980- luvulla. Nyt rauhanmarssijoita ei ole missään. Eikä  valtion kustantamaa rauhanjunaa täynnä ” taiteilijoita” . Nyt on Peru ja Pariisi. Päästöoikeuksia myydään kuin aneita. Ja kauppa käy vallan temppeleissä ja kyyhkysten myyjät laskevat rahojaan. Monet suuntaavat pelastuksensa kasvissyöntiin ja kroppansa palvontaan. Ei se saastuta ihmistä, joka menee suuhun, vaan, mikä tulee suusta ulos. Näin sanoo Sana. Ja sanoista Lehtolalle maksetaan. Tahto miehessä maksaa. Tanssii tähtien kanssa, Salkkarit, Voicen laulukilpailut, Big Brother…En minä niitä arvostele, kun en niitä katso. Olen joko edellä tai jäljessä aikaani. Kannatus on tällä hetkellä jäljessä, voitto edessä. Tärkeintä on pitää linja ja usko asiaan, sillä Sinulle käy uskosi mukaan. Vääryyteen sortunut ihminen on sisäisesti heikko. Pahoja ihmisiä on vähän, hyvän puutetta on enemmän ja hyviäkin on. Vietin filosofisen viikonlopun. Tuumaustunti on tärkein aika. Silloin joko saa elämäänsä rotia ja ryhtiä tai sitten menee virran viemämänä. Perussuomalaiset perustettiin kansan kanavaksi. On tärkeä muistaa, että minulla/ sinulla on oikeus mielipiteeseen, eikä se ole väärä, koska se on minun/sinun oma mielipide. Perussuomalaiset on Suomen johtava sananvapauspuolue. Kansanliike. Siinä on puolueemme ydin ja tehtävä. Prosentit eivät ratkaise, mutta apua niistä on. Asia ratkaisee, eikä sitä voi korvata. Perussuomalaiset on Suomen sosiaalisin media.
Yhteistyö vaatii yksilön voimaa

Kiitos tuesta
Turpaan tuli mielipidemittauksessa. Olen päivän mittaan saanut paljon kannustusta  ja tukea. Tornion teräskourilta Penttisten pariskuntaan. Päivä oli hyvä päivä. Ystävä sai hyvän työpaikan ja ylennyksen. Jaettu ilo on kaksinkertainen. Vaalitaistelusta tulee kova. I am ready and able. Ulkoasianvaliokunnan varapuheenjohtaja Pertti Salolainen on Herrasmies. Hänellä on kanttia ja varaa antaa tunnustusta yli puoluerajojen. Aika Ulkoasianvaliokunnan puheenjohtajana on ollut mielenkiintoinen ja antoisa. Työtä on ollut kiva tehdä, kun varapuheenjohtaja tukee ja kannustaa. Elämä on oikeastaan mukavaa. Elän ja hengitän. Kiitos tuesta.
Lunta tupaan ! Lapiohommia tiedossa
Hesarin gallup toi lunta tupaan. Lapiohommia on tiedossa kaikille Perussuomalaisten toimijoille. Kannattajat ratkaisevat kohtalomme. Puheenjohtajana taakka on minulla. Vastuu on kaikilla. Nyt on tärkeintä, että pysytään johdonmukaisesti omalla linjalla. Perussuomalaisten, meidän, kohtalo on kansan käsissä. Se , mitä teemme on omissa käsissämme. Se on reilu peli. Jytky tehtiin kovalla sitoutumisella. Lautakasat, puoluerajoituskorruptio, EU-kriisi, maahanmuuttopolitiikka ja monet uudet kasvot loivat voitolle olosuhteet. Hyvä Uutinen on se, että puoluetta nyt hakataan. Saamme tilaisuuden vastata. Silti on tärkeintä muistaa, että meillä on OMA suunnitelma, emmekä jää osaksi muiden suunnitelmaa.Aloite on pidettävä omissa käsissä. Pää pystyyn. Työllä tästä noustaan. Lähes 40 prosenttia ei kerro kantaansa. Siellä se potti on. Otetaan se pois. Uskottavalla, hyvällä , omalla politiikalla.
Hyviä uutisia
Autoveron poistoesitys on tuonut palauteryöpyn. Satoja viestejä. Plussaa 80 prosenttia ja haukkuja parisenkymmentä. Vanhat puolueet ja heitä myötäilevä media, etenkin pääkirjoittajat, sen sijaan kauhistelevat ja vaativat himoverotuksen jatkamista. Mikä on autoveron taso Ruotsissa ja kuinka siellä menee? Autoveron poisto on pysähtyneistölle samanlainen punainen vaate kuin Kreikan tukipakettien kritisointi. Perussuomalaiset ärsyttävät, varsinkin kun uskallamme myös sanoa sen ääneen, kun olemme olleet oikeassa. Vanhojen puolueiden ja myötyrimedian hermostuminen on hyvä merkki.  Hyvä uutinen. Vaalitulos on täysin auki. Kaikki on mahdollista. Kävin maanantaina Turussa puhumassa. Keskellä päivää sisätiloissa oli 8o kuulijaa. Turun Sanomat teki asiallisen ja hyvän jutun, josta tuli koko Suomen uutinen. Seuraavaksi täytyy varmaan käydä Oulussa päin.Menen tammikuussa. Sikäläinen valtalehti Kaleva tarvitsee selvästi hyvän jutun, jotta se pääsee patoligisesta suhtautumisestaan Perussuomalaisiin.  Kaleva on Kepu-koomassa. Vapaan tiedonvälityksen varoittava esimerkki, puoluelehti ilman tunnustusta. Perussuomalaisten on hyvä mennä kentälle. Kuulijoita on. Se on hyvä uutinen.
Ylisuurille eläkkeille on saatava katto

Voitto ja tappio
Olin eilen ristiriitaisessa tilanteessa, jolla ei ollut mitään tekemistä politiikan kanssa. Suosikkijoukkueeni Millwall taistelee putoamista vastaan Englannin Championship- liigassa. Samassa jamassa on Brighton, jonka managerina toimii jalkapallolegenda Sami Hyypiä. Joukkueet pelasivat Brightonissa ja Millwall voitti 1-0. Minun voitto, Samin tappio. Tuuletin rajusti VeikkausTV: n ääressä, kun Lee Gregoryn veto painui verkkoon.  Kuulin tutut kannustuslaulut ja hoilasin mukana. No one likes us, we dont care! Toivottavasti tämä Millwallin voitto ei vie Samilta työpaikkaa. Se toisi voitolle karvaan lisämaun.
Byrokratia on p…..stä

Ihme kitinää
Perussuomalaiset on perustettu ajamaan omaa linjaa. Valtaa pitää tavoitella, koska sillä käänne tehdään. En ymmärrä kitisijöitä. Kun on ongelma, pitää taistella, eikä ruikuttaa. Itkijänaiset ja valittajamiehet eivät saa mitään aikaan. Jytky tehtiin pienellä rahalla ja suurella sydämellä. Tuloksia on Turha yrittää pienellä sydämellä ja suurella rahalla. Suomi on sekä taloudellisesti että moraalisesti tärviöllä. Ei se valittamalla parane vaan omalla politiikalla. Punakaartimeininki on tuhon tie.  Ihme kitinää on siellä sun täällä.  Sekä politiikassa että bisneksessä.  Valittamalla ei Suomi nouse. Johtajien tehtävä on johtaa. Siihen heidät on valittu. Suomesta puuttuu moraalista ryhtiä. Hiljainen enemmistö on olemassa. Sitä pitää rohkaista. Mennä edeltä ja johtaa edestä. Kyllä se jää kantaa, vaikka ritiseekin. xxx Vaikeina aikoina johtaminen on sekä vaativaa että antoisaa. En ole koko elämäni aikana ollut sellaisessa kansainvälispoliittisessa tilanteessa kuin nyt. Ulkoasianvaliokunnan puheenjohtaja näkee ja kuulee asioita ytimiä myöten. Suomen asia on etusijalla. Isänmaan asia ei vanhene koskaan. Kansakunnan asioissa ei voi keskittyä kitinään vaan varauduttava rytinään ja tehdä kaikkensa, että tilanne seestyy. Informaatiosota on päivittäistä. Tarvitaan medialukutaitoa ja kykyä erottaa ja torjua propagandaa. Kyllä, tämä koskee meitä. Mikäli Tanssii tähtien kanssa, Voicen laulukilpailut ja Big Brother menevät täydestä, edellytyksen johtaa ihmisiä harhaan ovat suuret. Markkinoidaanhan Suomessa tuottojenvaihtosopimusta vakuutena, vielä senkin jälkeen kun Korkein-Hallinto-Oikeus julisti Valtiovarainministeriö salauspäätöksen laittomaksi. xxx Kitinät ovat sumuverho, joilla peitetään isot asiat. Kuurnitaan hyttystä ja niellään kameli.
Suomi ei pärjää ilman perussuomalaisia

Populismilla pelottelu ei tehoa – Ruotsissakaan
Kuluneet kymmenen päivää eivät olleet  parhaat mahdolliset. Ihmisiin pettyy, katkeroitua ei saa. Vääryyteen sortunut ihminen on sisäisesti heikko. Gallupissa tuli neniin. Vastoinkäymiset kuuluvat elämään. En pelkää niitä. Olen saanut paljon tukea. Kiitän tuesta. Tappion hetkellä, veret ja ystävät punnitaan. Vaaka on lahjomaton. Minulle ainoa oikea paikka on etulinja. Sinne mennään. Saappaat jalassa. Voitti  tai hävisi, tärkeintä on hyvä taistelu ja usko asiaan. Populismilla pelottelu ei tehoa. Linnan juhlat olivat mukavat. Illan kohokohtana oli Ritva Oksasen tapaaminen ja lämmin halaus. Karisma puhuttelee, kun arvot ovat kohdallaan. xxx Vanhoilla puolueilla ja heidän myötäilijöillä on pitkään ollut taktiikkana leimata  kilpailevat näkemykset populistisiksi. Heidän urautunut ajattelunsa on ollut ainoata oikeata, demokraattista  ja vastuullista. Jytky haastoi  vanhat puolueet. Kun politiikan suuntaa ei Kepun aloittamasta  tukipakettipolitiikasta suostuttu muuttamaan, oli tuloksena ideologisesti kelvoton sixpäkki. Loppu on surullista historiaa, Suomi on ollut jäässä koko tukipakettiajan. Perussuomalaiset  olisivat päässeet hallitukseen myymällä aatteensa ja periaatteensa. Emme tehneet sitä. Se oli oikein. Tämä kulmakivi on kunnossa, vaikka tällä hetkellä tuulee vastaan. Se on mahdollista kääntää. Kaikki on mahdollista. xxx Ruotsin media vertasi minua ruttoon Jytkyn myötä ja viisasteli muutenkin vaalituloksesta. Ruotsidemokraatit tekivät oikein, kun eivät tyytyneet tyhjänpainajiksi punavihreän hallituksen budjettikäsittelyssä. Tötteröhatut kastuivat ja Teliademokratia ajautui kriisiin. Ruotsidemokraatit tekivät ” perussuomalaiset” . Eivät suostuneet menemään siihen karsinaan, jonne heitä oltiin taluttamassa. Suomessa tukipaketteja vastaan äänestäneet vasemmistopuolueet käänsivät takkinsa ja hyppäsivät hallitukseen. Ruotsissa blokkirajoja ei ole ylitetty. Miten käy jatkossa? Ruotsidemokraattien kannatus on noussut viikossa 5 prosenttiyksikköä. Se on paljon.  Yhdeksän viikon pääministeri meni vielä arvostelemaan puoluetta ” uusfasistiseksi ” . Pöllömpää tuskin oli tarjolla. Ruotsidemokraatit ovat  avainasemassa. Pian ollaan tilanteessa, ettei yksi puolta vaihtava apupuolue enää edes riitä, joku pikkupuolue voi myös pudota äänikynnyksen alle. Ruotsissa on otettava lusikka kauniiseen käteen. Tanskassa porvarihallitus teki vuosikausia sopimuksen oppositiopuolue Tanskan Kansanpuolueen kanssa. Hallitus sai valtansa ja kansanpuolue vaikutusvaltansa. Siihen mennään Ruotsissakin. Tanskan malliin. Seuraava malli olisi mullinmallin, jossa hallitukset kaatuvat joka vuosi budjettiin. Populismilla pelottelu ei toimi – Ruotsissakaan. On uusien ratkaisujen aika. Maahanmuuttokysymystä  ei saada lakaistua maton alle.  Siksi, että se on tärkeä kysymys.
Suomea puolustavat suomalaiset

Natoa tarvitaan

Sananvapaus Perussuomalaisuuden ydintä
Perussuomalaiset on monella tapaa Suomen dynaamisin ja tärkein puolue. Olemme erilainen puolue. Rosoisuus kuuluu asiaan. Voimakastahtoiset ihmiset törmäävät sopivuuden rajoihin. Politiikassa ei ole oikeita ja vääriä mielipiteitä. On erilaisia mielipiteitä. Niiden kannatus mitataan vaaleissa. Sananvapaus on luovuttamaton perusoikeus. Sitä on puolustettava, lieveilmiöistä huolimatta. On tärkeää sanoa jokaiselle suomalaiselle, että sinulla on oikeus omiin mielipiteisiin. Perussuomalaiset käyttävät kovaa kieltä, jos on tarve. Tosiasiat eivät saa hukkua poliittisen korrektiuden suohon. Siksi homoliittoa kutsutaan homoliitoksi, kommunistia kommunistiksi, fasistia fasistiksi, pakanaa pakanaksi, juoppoa juopoksi. Sinun mielipiteesi ei ole fobia. Se on mielipide. Joskus erilainen kuin muilla. xxx Kukahan ääliö kirjoitti  Iltalehden pääkirjoituksen? Sanoin, että arkkipiispa osoitti täydellistä ymmärtämättömyyttä avioliiton sakramentista. Päätoimittaja kirjoitti, etten tiennyt, että avioliitto ei ole protestanteille sakramentti…mistä näitä senttejä oikein tulee?
Vääryys sieppaa
Sain raportin Helsingin piiritoimistoon kohdistuneesta ilkivallasta aamupäivällä. Ei se adventti-iloa tuhonnut, mutta harmitti kuitenkin. Jokohan toinen kerta toden sanoo. Demokratiaa on puolustettava. Perussuomalaiset on laillinen puolue, joka on toistuvasti ollut väkivallanteon kohde. Näin ei voi jatkua. Puolue pysyy Helsingissä pelipaikoilla. Ei meitä kivenmurikat nujerra. Helsingin piirin väki. Teillä on Perussuomalaisen  kansanliikkeen tuki. Korjauskulut eivät mene ahkeran kenttäväen pussista. Vääryys sieppaa. Sananvapautta ei voi suitsia – ei vääryydellä saati valheella. Työ suomalaisten puolesta jatkuu.  Vaalivoittoa haetaan myös Helsingissä. Pääkaupunkia ei saa jättää Kokoomuksen ja Vihreiden lehmänkauppareservaatiksi. Vasemmistosta ei vaihtoehdoksi ole. Vaikka Hesari kuinka puffaa.
Valtava palautevyöry
Olen vastannut niin paljon viesteihin, kun olen tänään ehtinyt. Viestejä on satoja. Lähes kaikki plussaa. Stillerin Pressiklubin jälkeen sähköposti, tekstarit ja puhelimet vilkkuivat kuin jouluvalot. En edes Jytkyn alla kokenut moista. Kannattajille sanon, että me hävisimme homoliittoäänestyksen Eduskunnassa, mutta siinä ei päätetty kuka on oikeassa ja kuka väärässä. Meillä on linjamme ja pidämme siitä kiinni. Meillä ei ole mitään syytä hävetä. Me olemme perinteisen avioliiton kannalla tänään ja huomenna niin kuin olimme eilen. Päinvastoin. Ollaan ylpeitä omasta linjasta. Kansa näkee, että puolue ei huoju, eikä horju. Perussuomalaisten asiat päätetään meidän puolueessa- ei Ylessä, Hesarissa saati SETAssa.  Perussuomalaiset ovat suomalaista selkärankaa. Kävin kaupassa. Peukut nousivat pystyyn hyllyjen välissä ja parkkipaikalla. Peukuttajat olivat barskin näköisiä miehiä ja joukossa muutama ihana nainen. Tässähän ihan innostuu vaaleja kohden. Leijona on herätetty. Tappiossa on voiton siemen. Aivan niin kuin ennen vanhaan marttyyrien veressä.  Oikean asian vuoksi, voi ottaa lukua. Ja nousta uudestaan. Valoa kohti. Kannatuksemme suunta kääntyi. En tiedä , näkyykö se seuraavassa mielipidemittauksessa. Uurnilla se näkyy. Mistä tiedän? Kokemuksesta. Tiedän, milloin peli vetää. xxx Ylen kulttuuritoimituksen päällikkö Janne Mällinen, siis Mällinen, kirjoitti, että edustan paavivaltaista katolilaisuutta. Kulttuuripäällikölle tiedoksi. Katolisen kirkon pää on Kristus. Se on hyvä tietää, vaikka on töissä kansan pakkorahoittamassa YLEssä. Tavallinen kansa, oli sitten  luterilaisia tai pakanoita, ei koskaan näe vaivaa katolilaisuudestani. Joillekin toimittajille se näyttää olevan vaikeata. Sama uskonnolla mankeloiminen koskee Sipilää ja Räsästä. Tulkaa ulos kaapista, jos kiinnostaa. Minulta on kysytty, voiko seuraava Eduskunta ja hallitus muuttaa tämän Eduskunnan päätöksiä. TIETENKIN VOI. Grow up.
Kristinuskossa on totuus

Ehdokasasettelun loppusuora
Perussuomalaisten ehdokasasettelu on loppusuoralla. Tunkua on ollut kovasti. Kaikki halukkaat eivät mahdu listoille. Tämä takaisku on käännettävä voitoksi. On tärkeää, että nämä ihmiset tulevat osaksi vaalityötä. Vaalit ratkeavat ehdokasasetteluun ja poliittiseen linjaan. Tasapainoinen lista ja selkeä ohjelma takaavat hyvän tuloksen. Viimeksi onnistuimme erinomaisesti,  joten rima on korkealla. Ylitetään se. Annetut äänet lasketaan. Tehdään oma työ hyvin. Sillä pärjää. Kun on oma suunnitelma, ei ole osa toisten suunnitelmaa.
Avioliitto on miehen ja naisen liitto

Kopiokone kunnossa
Hyvät ideat tekevät kauppansa. Perussuomalaisten kuntavaalien iskulause oli: Kunnat kuntoon. Keskustan eduskuntavaalien  iskulause on: Suomi kuntoon. Kopiokone on kunnossa. SDP lanseerasi kokoksessaan kannatushuivin, Supporter. Mistä lie keksivät? Täytynee julkistaa vaaliohjelma vähän myöhemmin, jottei se joudu kopiokoneeseen.
Oma työ ja linja ratkaisevat
Helsingin Sanomien gallupista ei pidä höyrähtää suuntaan tai toiseen. Oma noteeraus 16,2 prosenttia. Samassa nipussa ollaan  Kokoomuksen ja SDP: n kanssa.  Kaikki on mahdollista, kun pää kestää. Omani ja muiden. Kokoomuksen Verkkouutiset laskivat paikkamuutokset. Tällä tuloksella saisimme 35 edustajaa. Siinä on tappiota neljä paikkaa vaalitulokseen, kaksi paikkaa nykytilaan.   Meillä on kaikki mahdollisuudet pärjätä. Kepun puristus on kova, me emme haastetta pelkää.  Kepu on pantava lujille – asioilla. Perussuomalaiset ovat eduskuntavaaleissa aina pystyneet nostamaan kannatustaan vaalitaistelun aikana ja lyöneet gallupit. Meillä on apuna hyvin pohjattu oppositiotyö. Meillä on vaihtoehdot ja olemme pitäneet linjamme. Kokoomuksen perinteinen laita vuotaa. Syitä ei tarvitse kaukaa etsiä. Arvonihilismi Syö rotan lailla. Edes lahjakas Ben Zyskowicz ei saa liberaalihömpötystä suitsittua. Me Perussuomalaiset. Oma työ ja linja ratkaisevat. Voiton avaimet ovat omissa käsissä. Se on meistä kiinni. Se on hyvä niin. Suomen asiat päätetään Arkadianmäellä – ei Punavuoressa.
Kiitokset ilman palkankorotusta
Korkein-Hallinto-Oikeus linjasi, että Perussuomalaisia nuoria kohdeltiin väärin. KHO linjasi, että ministeriö ei saisi pohjata avustuspäätöstään poliittisen nuorisojärjestön kannanottoihin tai niiden sisältöön. Opetus-ja kulttuuriministeriö sortui mielipiderasismiin. Virkavastuulla. Tämä on pöyristyttävää demokraattisessa yhteiskunnassa. Asia ei selittelemällä miksikään muutu. Perussuomalaisten nuorten sanavapautta on loukattu ministeriön toimesta ja KHO on tuominnut tämän. Mitä tästä seuraa? Kun lukee Opetus-ja kulttuuriministeriön  johtaja Georg Henrik Wreden haastattelun Helsingin Sanomista, ei välttämättä yhtään mitään. Voiko tämä olla totta? Ministeriö syyllistyy mielipiderasismiin ja siitä ilmeisesti seuraa vain se, että sama päätös tehdään poistamalla rasistinen ja vääräksi tuomittu perustelu. Kiitokset ilman palkankorotusta. Paavo Arhinmäki nieli ministeriön mielipidevapauden vastaiset perustelut kakistelematta.  Vasemmistoliitto antoi mielipidesorron rehottaa.Missä viipyvät pahoittelut, poliittinen vastuunkanto? Ministeri Pia Viitanen. Pallo on nyt teillä. Mitä ministeriö aikoo tehdä, ettei mitään mielipidesuuntaa poliittisesti syrjitä. Mielipiderasismi on vakava asia. Katsotteko asiaa läpi sormien? Olen ihmetellyt, missä viipyy kansalaisjärjestöjen kannanotot tähän KHO:n linjaukseen. Kissako kielen vei? Odotan mielekiinnolla myös pääkirjoittajien kannanottoja mielipiderasismiin.
Kuin mätää kukkoa
EU-komissio vie Suomea ja maatalousministeri Petteri Orpoa kuin mätää kukkoa. MISSÄ ovat Suomen rahat…Saksan ja Ranskan pankkien holveissa. Suomalaista talonpoikaa kyykytetään. Suomen  edunvalvonta Euroopan Unionissa on surkeaa. NÖYRISTELYLINJAN tulos on, että kukaan ei kuuntele,eikä kunnioita. Näin ei voi jatkua.
VAALIVOITTOA EI SAA NORSUNLUUTORNISTA
Kävin Joensuussa kansanedustaja Osmo Kokon 60-vuotisjuhlissa.  En vienyt Osmolle puikkovaasia, emmekä juhlineet sisätiloissa. Kansalaisvastaanotto pidettiin Joensuun torilla, jossa jaossa oli 600 annosta hernekeittoa. Kaikki Teki kauppansa. Onnittelijoita riitti. Samalla saimme politiikkamme viestiä perille. Minulla oli ilo pitää onnittelupuhe pitkäaikaiselle ystävälleni. Kuulijoita oli satamäärin. Innostuin laulamaan, Pohjois-Karjalan radion mukaan jopa hyvin. En minä mikään Perussuomalaisten Pavarotti ole, mutta oli kanttia laittaa laulutaito likoon. Perussuomalaiset on kansan puolue. Vaalivoittoa ei saa norsunluutornissa istuen. Ratkaisu on kohdaltamme yksinkertainen. Kansanedustajat ja ehdokkaat kentälle. Siellä meitä odotetaan. Omien osastojen kokouksiin pitää myös osallistua.Espoon paikallisyhdistys kokousti viime lauantaina. Tunnelma oli hyvä ja väkeä kymmenittäin. Sunnuntaina mennään isolla joukolla Espoonlahden markkinoille. Meillä on hyvä porukka, joka tekee töitä, eikä odottele keskusjohdon rahoja. Oma varainhankinta on jatkuvaa ja yhdessä päätetään, mitä tehdään ja minkä verran satsataan. Gallupkauhistelu on pelaamista vastustajien pussiin. Omaan kannatukseen vaikutetaan omalla työllä. Vaihtoehtobudjetti ja omat linjaukset ovat perusta, joka viitoittaa linjan. Ei sitä stetsonista voi vetää ja huojua puolelta toiselle. Oikeaa asiaa on ajettava vastustuksesta huolimatta.  Jarrumiehiä on aina. Vaalit ratkeavat ohjelmaan ja ehdokkaisiin sekä vaalityöhön.  Tahdolla ja työllä pääsee tuloksiin.  Norsunluutornissa jää saaroksiin. Minä kierrän kenttää. Kuten koko ajan. Turha sitä on koko ajan julkisuudessa toitottaa. Pääasia on, että tekee. Ja saa muut mukaan. Yhdessä tulee tulosta.
Nuoret, toimikaa älkääkä arastelko mitään

Omantunnonvapaus.fi
Olen allekirjoittanut omantunnonvapaus.fi kansalaisaloitteen jo viime kesänä. Lainsäätäjänä käytän tätä keinoa äärimmäisen harvoin, sillä kansanedustajalla on oikeus tehdä lakialoitteita. Lakialoite johtaa lähetekeskusteluun ja ne pääasiassa haudataan valiokuntaan. Kansalaisaloite johtaa usein julkisiin kuulemisiin ja valiokuntakäsittelyyn  sekä täysistuntokäsittelyyn. Olisi upeaa, jos tämä kansalaisaloite johtaisi myönteiseen lopputulokseen. Pidän tätä aloitetta erittäin tärkeänä ja nyt on loppukirin paikka, jotta tarvittavat nimet saadaan kasaan.   Ole loppurutistuksessa mukana, jos voit. Suomi, Ruotsi ja Makedonia ovat tämän asian suhteen Euroopan kehitysmaita.  Näin ei voi jatkua. Tähän on saatava muutos. Anna terveydenhoitohenkilökunnalle omantunnonvapaus – elämän puolesta. Tämä ei ole sinulta pois. Kun sitä kuitenkin kysytään, että onko tästä puolueen linjausta? Vastaus on, että ei ole. Minä olen mukana omalla nimelläni, kansalaisena. En puolueen puheenjohtajana. Asia on siis ” Omantunnonkysymys.” http://www.omantunnonvapaus.fi xxx Olen riemuissani. Tämä aloite tulee Eduskunnan käsittelyyn. Upea loppukiri.  Viimeisen vuorokauden aikana yli 5000 allekirjoitusta. Elä ja anna elää.
Euroopan unioni on sekasotku
Olen yleensä samaa mieltä Tasavallan Presidentin Sauli Niinistön kanssa. Tässä asiassa olemme kuitenkin eri linjoilla. Jos meillä olisi oma valuutta, emme olisi mukana euron tukipaketeissa.
Venäjä on mahdoton

Kreikka, Juncker ja Talvivaara
Kreikka tarvitsee rahaa tai velkojen leikkaamista. Tuliko tämä sinulle yllätyksenä? Kuppi olisi pitänyt kipata jo ennen ensimmäistä tukipakettia, kuten sanoin ja niin myös toimin. Kaikki tämä on ollut nähtävissä jo vuosia. Brysselin ruplan, euro, on pysyttävä kasassa. Poliittinen valuutta on talouspoliittista typeryyttä. Se maksaa ja SINÄ maksat. Moni luuli, että Apartheid on ikuinen, Neuvostoliitto on ikuinen, Berliinin muuri pysyy pystyssä ikuisesti. Ei ihmisen tekemä ole ikuista. Paitsi euro, jos vanhoilta puolueilta ja maailman mahtavilta kysyy. Nykymuotoisen euron puolustajat ovat hyödyllisiä idiootteja, jotka kauniin ajatuksen vuoksi ovat valmiita nielemään vaikka valheiden valaskalan. Länsimainen ihminen on viisaudessaan tullut paitsi  lähes sokeaksi myös miltei kuuroksi. Hän ei kuule varoituksia, eikä usko silmiään. Suomessa leikataan, jotta  Monacon kommunistit saavat rahansa.  On luotu ikiliikkuja, jolla harvojen voitot pistetään monien maksettavaksi . Pienen joukon  voitot sosialisoidaan kaikkien maksettavaksi. Etujoukkoajattelu elää ja voi hyvin – sinun kustannuksellasi. Tämän  taloustyperyyden rinnalla pahenee Ukrainan kriisi. Nyt tarvitaan valtiomiehiä, eikä maksumiehiä. xxx Tänään tulee MOT Luxemburgin veroparatiiseista. Luxemburg oli se maa, joka vei YK:n Turvallisuusneuvoston paikan Suomen nenän edestä. Kampanjalla oli rahaa. Mistä lie peräisin? EU- komission puheenjohtaja, Jyrki Kataisen kaveri, Jean – Claude Juncker johti Luxemburgia parikymmentä vuotta. Tämä viskibasso piti saada väen vängällä EU- komission puheenjohtajaksi . Arvatkaapa , ketä Suomen vanhojen puolueiden MEPit äänestivät? Perussuomalaiset äänestivät vastaan. Veroparatiisi- Junckerin johdollako Eurooppa nousee? Älä ole lapsellinen. Missä EU, siellä ongelma. Saa nähdä kestääkö Juncker viittä vuotta. Britannian lehdistö pitää huolen, että faktaa piisaa. xxx Talvivaara on ikävä tapaus. Suorastaan surkeasti toteutettu Kepulainen kaivoshanke. Vastuullista ei näy missään. Tässä on tutkivalle journalismille töitä. En ostanut Talvivaaran osakkeita. Yleensä on niin, että, kun jotakin osaketta propagandamarkkinoinnin jälkeen jonotetaan, maksajat ovat lähellä. Siinä jonossa. Isot potit pyörivät Euroopan talouskriisissä ja veroparatiiseissa. Sinä maksat. Olen päässyt alkuun Jarmo Korhosen Väyrysen valtakunta kirjan lukemisessa.  Puhutaan, mitä puhutaan, Korhonen on politiikan ammattilainen.  Keskusta yrittää vaieta kirjan kuoliaaksi. Vaalirahoitusrappiolla on pitkät perinteet.
Kolme surkuhupaisaa ja yksi valonpilkahdus
Kaukaa näkee joskus paremmin lähelle. Luin eilen kolme juttua, jossa kahdessa käsiteltiin suoraan Perussuomalaisia ja yksi tuotti rumpupostia muuten vaan. Minulle suurin viesti niissä oli, että Perussuomalaiset on vaivan ja kommentoinnin arvoinen puolue. Yhden kauden kansanedustajauran tehnyt Jukka Tarkka ruotii Perussuomalaisia Kalevassa/Verkkouutisissa. Kaikki kritiikki on tervetullutta. Hän väittää, että 81 prosenttia ei äänestänyt Perussuomalaisia , mutta kuitenkin Perussuomalaiset halvauttivat yhteiskuntamme. Perussuomalaiset ovat olleet eurokriisistä oikeassa. Korjaan heti jos The Wall Street Journaliin kirjoittamassani artikkelissa on virhe. Saman olen valmis tekemään Helsingin Sanomien etusivun osalta. Kysymyshän oli siitä, että kaikki muut puolueet olivat/ ovat valmiita pistämään suomalaisen veronmaksajan eurooppalaisten pankkien hölmöilyjen maksajaksi. Tottakai se ärsyttää, että Perussuomalaiset ovat joukosta poissa. Tarkka ei ymmärrä politiikkaa. Jos hänen mukaan mentäisiin niin professorit johtaisivat maata ja liberaalit olisivat suurin puolue. Voihan sekin kaihertaa, että Penttilän ja Tarkan Nuorsuomalaiset jäivät yhden kauden ja kahden kansanedustajan puolueeksi. Mitä nyt Risto Kuisma vieraili. xxx Helsingin Sanomat oli haastatellut Pekka Vennamoa. Näkökulma oli tuttu. Lehden mukaan Pekka Vennamo oli todennut SMP: n olleen euro- ja maahanmuuttomyönteinen. Tokkopa oli. Alkeellinenkin lähdekritiikki paljastaa tämän. SMP  sai vuoden 1991 vaaleissa seitsemän kansanedustajaa, joista kuusi äänesti eduskunnassa EU-jäsenyyttä vastaan ja yksi sen puolesta. Ryhmä tosin hajosi vaalikauden aikana, mutta SMP: n listoilta valitut äänestivät näin. Myös puolueen puheenjohtaja Raimo Vistbacka äänesti vastaan. Ehkäpä Pekka Vennamo ajatteli, että kun hän ja Veikko Vennamo olivat jäsenyyden kannalla, niin myös puolue oli. Ei ollut enää silloin, kun Vennamot eivät olleet johdossa.  Olin silloisena puoluesihteerinä luonnollisesti puolueen linjalla, vaikka en ollut kansanedustajia, enkä päässyt äänestämään. Kansanäänestyksessä äänestin vastaan. Maahanmuuttokysymys ei siihen aikaan ollut juurikaan tapetilla. Aivan oikein SMP oli voimakkaasti pakkoluovutettujen alueiden ihmisten asialla. He olivat omaa kansaa ja heitä pitikin puolustaa. SMP oli alkujaan karjalaisten puolue ja laajeni siitä yleispuolueeksi. xxx Helsingin Sanomien Nyt-liite ja Juhani Nykänen oli kirjoittanut, että vartissakin ymmärtää, että homoliitot on okei. Kuka ymmärtää ja kuka ei. Jutussa ei suoraan mainita Perussuomalaisia, mutta moni ymmärsi lähettää minulle linkin kirjoitukseen. Porukalla sovitaan annettavan ” kansanlaispalautetta ” Soinille. Kyllä minä spämmin tunnistan, kun niitä saan. Siis spontaania? No ei varmasti. Puuttumatta artikkeliin muuten, joka puhuu kyllä puolestaan, lopussa viitataan Raamattuun ja Jeesuksen opetuksiin. Tässä kohdin tulee esille kirjoittajan täydellisen tahallinen ymmärtämättömyys, mitä kristinusko on. Ei sellainen vartissa selviä, mikä on kahdessa tuhannessa vuodessa rakennettu. Ihminen voi uskoa omin päin, mitä haluaa, mutta ei se kristinuskoa ole. Olen ymmärtänyt niin, että kristinusko on apostolista kirkon uskoa, johon uskotaan, eikä sävelletä asioita mieleiseksi tai irroteta yksittäisiä raamatunlauseita kontekstistaan. Nyt laskeutui iso käsi Mykkäsen olkapäälle. Luulen, että hän ymmärtää enemmän kuin kirjoitti. xxx Perussuomalaisten nuorten uusi puheenjohtaja Sebastian Tynkkynen kirjoitti Uuteen Suomeen hyvän jutun siitä, mitä siitä seuraa, kun on korkea profiilin nuori Perussuomalainen. Bussin alle vaan… Tuo juttu kannattaa lukea. Sen jälkeen voi miettiä hetken onko Tynkkysen saama palaute vihapuhetta tai normaalia poliittista kritiikkiä.   Sama teksti, eri johtopäätös. Kaksoisstandardia pahimmillaan. Kyllä mies kestää, kun asia kantaa, sanoo nimimerkki ” Kokemusta on. ” .
Huono talous tappaa

Voittoja ja tappioita
Republikaanit voittivat vaalit. Vuosikausia on toitotettu, että väestötekijät ja yleinen liberaalisuuden eteneminen syöksee puolueen suohon. Tea Partykin murenee. On ollut erittäin mielenkiintoista seurata vaalitaistelua. Sinulle käy uskosi mukaan, vaikka sinulle kuinka nauretaan. Talouden puolella Eurooppaa ja Suomea surkutellaan. Eurososialismilla pelastetaan pankit ja tapetaan kasvu. Tämä ei tule yllätyksenä. Laila Koskela loikkasi Kepuun. Petyin. Pyysin hänet itse mukaan vuonna 2008 ja uskoin, että hän on sitoutunut meihin. Erehdyin.  Jokainen ihminen toimii moraalinsa mukaan ja nukkuu omantuntonsa mukaan. Olen saanut poikkeuksellisen paljon kannustavaa palautetta siitä, että puolustan perinteistä avioliittoa. Tämän taitavat vaistota myös homoliittojen  kannattajat, sillä hyökkäykset yltyvät. Osa saamastani palautteesta on tyyliltään ruokotonta. Se kertoo yleensä enemmän kirjoittajasta  kuin kohteesta. Kaikki palaute luetaan. Helsingin Sanomissa, joka on minulle ollut pettymys jo pitkän aikaa, professori Kaisa Herne kirjoittaa millä perusteella ihminen saa olla jostakin jotakin mieltä. O Tempore, O Mores. Ihminen saa olla mitä mieltä tahansa, millä perusteella tahansa. Sitä kutsutaan mielipiteen vapaudeksi. Pidän voittona sitä,  että maamme suurimman lehden pääkirjoitussivulla annetaan palstatilaa tekstille, josta ihminen saa olla omaa mieltänsä. Tappiona pidän sitä, että vastaavalla palstalla ei julkaista esimerkiksi professori Tapio Puolimatkan analyyttisia kirjoituksia avioliitosta ja lapsen oikeudesta isään ja äitiin.
Joukkuepeli

Ameriikan raitilla
Olen ollut viikon päivät USA:ssa. Välivaalit ovat ensi tiistaina. On mielenkiintoista seurata vaaleja ja vaihtoehtoja.  Täällä ei jarrutella, eikä hymistellä. Vähän vierastahan tuo rahalla mällääminen on. Luovuus yhdistettynä resursseihin saa aikaan mielenkiintoista kampanjaa. Republikaanit ovat ennakkosuosikkeja. Presidentti Obama on epäsuosittu, eikä kelpaa juuri vetoavuksi vaalipiireissä. USA on poliittisesti jakautunut maa. Eroja on myös puolueiden sisällä. Vuosia on väitetty, että Tea Party tuhoaa ja hajottaa Republikaanit. Liberaalien ilo taitaa olla ennenaikainen. Isänmaallisuuta ei hävetä, eikä peitellä. Kansallislaulu on kaikunut minunkin korvissani joka päivä. USA on suvaitsevainen maa. Täällä voi olla sekä poliittisesti korrekti että vähemmän korrekti. Ei sinua ihmetellä, vaikka eri mieltä ollaankin. Vaaleissahan ei mitata oikeaa mielipidettä vaan ehdokkaiden ja puolueiden kannatus. Rapakon takaa näkee Suomeen asti. Pitää olla rohkeasti oma itsensä. Rehellisyys vie pitkälle ja totuudellisuus vapauttaa toimimaan. Vaaleja tulee ja vaaleja menee, pitkä linja tuo tulosta. Hillary Clinton on demokraattien seuraava presidenttiehdokas. Pyrkyä on ja kilpailijoita siivotaan sivuun. Mutta voittaako hän? Kyllä, mikäli Republikaanit eivät löydä kunnon ehdokasta. Republikaanien kannattaa ottaa vähän riskiä. Rand Paul on oiva haastaja.  Mitt Romney oli liian pehmeä ja hävisi siksi. Pehmeä ehdokas ei pärjää Hillarylle. Takeista voitosta ei ole Paulillakaan, mutta vaihtoehto on. xxx Kulttuurimarxilaisuutta koskeva plokimerkintä on ollut yksi kaikkien aikojen luetuimmista. Palutetta tuli puolesta ja vastaan. Siis erinomainen kannanotto. Soinin Juutuubi on suora kanava kahdesti viikossa. Alku oli rohkaiseva.Reippaat parituhatta katsojaa ensimmäisen 20 tunnin aikana. Trailerin on katsonut runsaat 7000 ihmistä. Näemmä muutama kansanedustajakin. Tavoite on vaalivoitto. Kannattaa ottaa vähän riskiä. Elää niin kuin opettaa.
Rasismi

Kepu porskuttaa
Kepu porskuttaa gallupeissa. Nousu on raastavan kovaa. Olemme selvästi tässä mittauksessa menettäneet kannatusta Kepulle. Maakunnissa on taistelun paikka. Sanoin ennen kesälomia, että toripolitiikan on maistuttava, jos mielitään pärjätä.  Kepu oli joka paikassa ja meilläkin kenttä hyvin liikkeellä, mutta kansanedustajia kaivattiin enemmän. Minulle jäi parantamisen varaa. Tässä tilanteessa on syytä säilyttää linja, maltti sekä järki. Kansa hakee vaihtoehtoa ennätyshuonolle hallitukselle. Tällä hetkellä Kepu on onnistunut nappaamaan keulan. Mikä menee ylös, tulee myös alas.  Ei itsestään, vaan toiminnalla. Kolmessa vuodessa Kepu on pessyt kasvonsa,mutta vain kasvonsa. Koko muu ruho on vanhaa Kepua. Sipilän takana paistavat Kääriäisen ja kumppanien kasvot. Se, mihin voimme vaikuttaa, on oma toimintamme. Olemme  olleet oikeassa maahanmuuttopolitiikassa ja EU-asioissa. Kepu on  niistä hiirenhiljaa. Aivan hiljaa. Me emme ole kahden asian puolue.  Tämä on tehtävä selväksi. Lihaa säästämättä. Omat esitykset edellä. Peruslinjasta tinkimättä. Nyt tiedämme, että taistelu on alkanut. Se on kova, jossa isketään kroppa ja mieli likoon. Otetaan oppia siitä, minkä teimme viimeksi oikein. Ei pyörää tarvitse uudestaan keksiä. Ihmisten pariin ja tehokas työ sekä valtuustoissa, osastoissa ja Eduskunnassa. Kepun kuntopiikki tuli puoli vuotta ennen vaaleja. Silti se on kova vastustaja myös huhtikuussa.  Onko kepu meitä 10 prosenttiyksikköä parempi? Ei tietenkään ole. Tällä hetkellä sen kannatus tässä mittauksessa on. Hillotolppa on huhtikuussa. Silloin veri punnitaan. Vastaiskun paikka. Tiedämme, mitä pitää tehdä. Nyt on tehtävä, mitä pitää.
Kulttuurimarxistit elävät ja voivat liian hyvin
Avioliitto on miehen ja naisen välinen liitto, eikä se siitä miksikään muutu, vaikka kulttuurimarxistit kuinka mesoavat. Apunaan heillä on vahnan perinteen mukaan liberaalit hyödylliset idiootit, jotka eivät ymmärrä, kenen pussiin he lopulta pelaavat. Sain terveisiä Nasimalta. Kiitos niistä. Perussuomalaisten kantaan voi vaikuttaa vain kuulumalla puolueeseen ja puolueen linja on enemmistön linja. Siinä pysytään, jos on mieli vaikuttaa. Kakkua ei voi samaan aikaan syödä ja säästää. Punavihreälle höperehtimiselle on omat puolueensa. Minuun ei vaikuta patkääkään median suosima homorummutus.  Kuten ei muukaan politiikkani arvostelu. Vapaassa yhteiskunnassa on mielipiteen ja uskonnonvapaus, josta pidän kiinni. Enkä vain pidä kiinni, vaan puolustan niitä viimeiseen hengenvetoon asti. Perinteinen avioliitto, perheiden itsemääräämisoikeus ja yksityinen omistusoikeus ovat vapaan yhteiskunnan perustekijöitä. Niiden puolesta taistelen.  Niin kovaa kuin sielu sietää ja se sietää paljon. Vaaleissa esiin nousevat talouden ja työllisyyden lisäksi kulttuuriset tekijät ja arvopolitiikka. Marxismi kaikkine versioineen kuuluu historian roskatynnyriin, ei kansakunnan kaapin päälle. xxx Kulttuurimarxismia on myös Perussuomalaisten nuorten sortaminen avustusrahojen jakamisessa. Perussuomalaisten on syytä tavoitella vaalien jälkeen myös salkkua Opetusministeriöstä. Ei omien tukien tähden, vaan siksi, ettei ketään sorreta poliittisten näkemysten vuoksi.
SOTE-sopu tarvitaan
Hallituksen ainoa moraalinen oikeutus olla pystyssä on SOTE-sovun aikaansaaminen. Muut eväät on syöty muruja myöten. Ärähdin Kokoomukselle. Syystä. Luotan puolueemme neuvottelijoihin Hanna Mäntylään ja Mauno Vanhalaan. Toinen on sosiaalipuolen ammattilainen ja toinen terveyspuolen  ammattilainen. Toimiva työpari. Kävin viime keväänä Lontoossa. Tapasin mm. luottoluokituslaitos Moodysin edustajia. Sanoin, että uskon SOTE- sovun syntyvän ja tuloksen pitävän. Sanasta miestä, sarvista härkää.  En toista kertaa mene ulkomaille hallituksen kanssa sovittua todistamaan, mikäli puheet ja allekirjoitettu paperi eivät pidä. Mikäli tämä Eduskunta ei saa hommaa hoidettua, sopimus on kuollut. Helkkari sentään, hoidetaan nyt tämä loppuun.
Yhteisvastuu kasvaa – sinä maksat
Missä EU, siellä ongelma. European Banking Association ja Euroopan keskuspankki julkaisivat stressitestiensä tulokset. Reputtajia löytyi 25. Enää ihan kaikkia ei voitu päästä läpi, kuten parilla viime kerralla. Kirjoitin pari viikkoa sitten, että Etelästä tulee hyytäviä uutisia. Työmiehen tuumaustunnilla kerroin, että Italia on suurimmissa ongelmissa.  Näin kävi. Miksi nämä testit tehtiin? Siksi, että saadaan yhteisvastuuta lisättyä ja pankkiunioni luotua.  Kolmas kerta toden sanoi. Suomi maksoi oman pankkikriisinsä 1990-luvulla, nyt olemme maksaneet eurokriisiä ja tulevaisuudessa  maksamme yhteisvastuussa eurooppalaista pankkikriisiä. Eivät ne kriisit maailmasta tähän loput. Säännöllisin määräajoin hölmöt erotetaan heidän rahoistaan. Nyt maksajat haetaan Euroopan laajuisesti. Ei  hätää – sinä maksat. Ruotsalaiset eivät pankkiunioniin maksajaksi tule. Siinä on Brysselin ruplan ja Ruotsin kruunun ero. Teatteriesitys on päättynyt. Ylistystä laulaa herrat maan. xxx Kokoomus onnistui SOTE-venkoilullaan suututtamaan muut puolueet perusteellisesti. Jos vaalit pidettäisiin nyt , tuloksena olisi peruspunamulta ilman takiaispuolueita. Ilmankos perjantaina Eduskunta oli täynnä totisia porvareita.
Cameron ei maksa
Komissio ilmoitti briteille, että kun olette hoitaneet taloutenne kasvuun, saatte maksaa EU:lle lisää 2,1 miljardia euroa. Pääministeri Cameron ilmoitti, että ei käy.Emme maksa.Sillä lailla. Siinä on nenän mallia. EU: n aiheuttamien  vahinkojen ja moraalikadon välttämiseksi EU: n budjetti on pidettävä mahdollisimman pienenä, eikä EU: lle pidä antaa verotusoikeutta. Jytky- vaalien jälkeen esitin, että Suomi ei olisi pelastamassa saksalaisia ja ranskalaisia pankkeja. En saanut muiden puolueiden kannatusta. Nyt on mielenkiintoista nähdä, kuinka Cameronin käy. Veikkaan, että ei kuinkaan. Päinvastoin, oman kansan puolustaminen tuo kannatusta.  Olemme samassa EU-parlamenttiryhmässä konservaatiivien kanssa. EU- kriittisyys vetoaa yhä useampiin. Voitto on meidän, ei yksin Pelastusarmeijan.
Gallupit eivät äänestä
Gallup tulee vähintään joka kuukausi. En ole niistä höyrähtänyt suuntaan tai toiseen. Meni sitten hyvin tai huonommin. Neljä vuotta sitten olimme vastaavassa tilanteessa ennen vaaleja n 13,0 prosentin kannatuksessa. Mitään ei ole ratkaistu. Kaikki on omissa ja Suomen kansan käsissä. Riippumatta gallupista, Perussuomalaisten pitää olla ajantasalla ja politiikan keskiössä. Tässä on viestiä meille kaikille. Kentälle. Eväät on. Meillä on hyvä ohjelma ja sitä terävöitetään. Vaalit ratkeavat ohjelmaan ja ehdokkaisiin.  Taktiikassa on vielä työtä. Meidän on uskallettava tehdä rohkeaa politiikkaa. Päätökset eivät ole kysymyksiä oikeasta ja vasemmasta. Se on kysymys oikeasta ja väärästä. Vaaleissa ei mitata , kuka on oikeassa. Niissä mitataan puolueiden väliset voimasuhteet. Perussuomalaiset on olemassa linjansa ja ideologiansa vuoksi. Se on pääasia. Mitä tarkoitan? Pidämme kiinni EU-politiikastamme, maahanmuuttopolitiikasta, puolustuspolitikkasta, perhepolitiikasta ja murtumattomasta peruslinjastamme. Me emme osta, emmekä myy. Haluamme linjallemme mahdollisimman suuren kannatuksen. Siksi taistellaan. Siksi olemme politiikassa mukana. Siksi teen tätä työtä. Siksi haluan, että Perussuomalaisissa Me-henki voimistuu. Se tuo tulosta.
Borg-Vartiainen
Ensin oli Himasen raportti, joka maksoi 700.000 euroa. Nyt on tulossa pääministeri Stubbin tilaamana Anders Borgin raportti. Mulle kanssa sanoo SDP. Asialle pannaan Juhana Vartiainen. Tälle parikunnalle ei makseta mitään. Tulossa on poninhännän-rikkaruohon yhdistelmä. Mitähän siitäkin tulee. KokDem on sekaisin. Tämä ylitti jopa minun villeimmät aavistukset.
Otetaan jo terve järki käyttöön
Perussuomalaiset on todellinen oppositiopuolue, joka pyrkii hallituksen kaatamiseen. Peruste on selvä; hallitus on toimintakyvytön. Siihen meillä ei ole varaa. Siksi välikysymys ja luottamuslauseäänestys. En minä unelmoi vaalitaistelusta adventtisohjossa.  Ei tässä muu auta. Emme kestä puolta vuotta politiikkaa, joka suurin päämäärä  on vahtia hallituspuolueiden kansanedustajia, että ovat läsnä työpaikallaan. Jätevesiasetus on sulaa hulluutta. Maaseudulla on noin 200 000 taloa. Jos jokaiseen  tehdään edes 5000€ ratkaisu, tulee  hintaa. Tämän osasi Aini laskea oikein.  Seuraavan kolmen vuoden aikana. Maahan haudattuna. Mitään tuottamattomana. Muidenkin kuin Perussuomalaisten olisi hyvä lukea Raamatusta leiviskävertaus. Maahan pantuna se ei tuota mitään ja sekin vähä otetaan pois. EI mitään uutta auringon alla.
Kolme AAA meni
Suomen luottoluokitusta on alennettu. Näin ne tukipaketit tuovat vakautta. Stubbin hallitus on eväänsä syönyt. Sixpäkki oli kamala virhe. Suomi olisi voinut muuttaa EUroopan suuntaa keväällä 2011. Kantti petti ja tukipaketit hyväksyttiin ja  hyrrä pyörii. Loppukuusta julkaistaan Etelän  pankkien stressitestit. Sieltä on tulossa hyytäviä uutisia. Miten niin? Kun seuraa asioita, tietää. I just know! Välistä ärsyttää pirusti, kun Suomen poliittinen järjestelmä ja media eivät tee läksyjään. Kytätään facebook-päivityksiä ja niellään kameli.  Hesarikin kirjoittaa enemmän homoliitoista kuin hyytyvästä euroalueesta. Suomi tarvitsee vahvan kolmen puolueen hallituksen ilman takiais- ja sirpalepuolueita. Sen tie on kivinen ja kova. Silti ainoa oikea. Lässyttelyn aika on lopussa. Puoli vuotta on pitkä aika hukattavaksi. Vaalit voisivat olla jo tammi-helmikuun vaihteessa. Sitä ennen on SOTE: sta sovittava. Jos se kaatuu menee muutakin kuin plussa.
Puoluekokouksesta turha pulista
Seppo Hauta-aho haastoi puolueen oikeuteen ja hävisi. Päätös on niin sanotusti selkeätä tekstiä ja se siitä. Sitä ihmettelen, että Hauta-ahon mainosalustana toiminut Uusi Suomi ei ole sanallakaan kertonut oikeuden päätöksestä. Samaa pimennyslinjaa on vetänyt Yle, joka antoi auliisti tilaa Hauta-ahon syytöksille. Kiitos puoluetoimiston tiimille ja ammattitaitoiselle lakiavulle.  Teitte hyvää työtä. Puoluekokouksesta  on turha pulista. Opiksi otettavaa on myös niillä puolueen jäsenillä , jotka levittivät epätotuutta.Teitä tämä puolue ei kaipaa sen paremmin jäsenenä kuin äänestäjänä.
Vähemmän herroja ja säätelyä
Vaalien lähestyessä vanhat puolueet tulevat Perussuomalaisten linjoille. Olemme pitkään vaatineet systeemibyrokratian purkamista. Aloitetaan herraportaasta. Rooman opetuksena totean: Ministereitä ei tarvita enempää kuin Apostoleita. Eli 12 riittää.
Ajatuksia Birminghamin matkalta
Brittikonservatiivien puoluekokous antoi paljon. Henkilökohtaiset tapaamiset eivät koskaan korvaa sähköposteja ja videokonferensseja. Oli antoisaa keskustella Ukrainan tilanteesta ulkoministeri Philip Hammondin kanssa ja vaihtaa ajatuksia TTIP-sopimuksesta entisen maatalousministerin Owen Patersonin kanssa. Lontoon pormestarin Boris Johnsonin puhe oli oivaltavuudessaan lyömätön ja puolustusministeri Michael Fallon antoi hyvän katsauksen siitä, miten Iso-Britannia uudistaa puolustusvoimiaan alati muuttuvassa maailmassa. Tapaamisten ja puheiden antia on ollut hyvä sulatella näin matkan jälkeen. Birminghamiin kokoontui tuhansia puolueaktiiveja ympäri maata. Puheissa muistutettiin tähän mennessä tehtyjen päätösten tuloksista: Britanniaan on syntynyt lähes kaksi miljoonaa uutta työpaikkaa. Talous on kääntynyt voimakkaaseen kasvuun. Budjettialijäämää on leikattu yli kolmanneksella. Eläkkeisiin on tullut 800 punnan korotus. Verotusta on kevennetty erityisesti pienituloisten kohdalla. Maalla on edelleen valtavasti velkaa työväenpuolueen valtakauden jäljiltä, mutta nyt on saatu aikaan hyvä käänne. Aloitettua työtä halutaan jatkaa. Konservatiiveilla on kurinalainen, pitkän linjan talousohjelma. Pääministeri David Cameron puhui linjapuheessaan myös jämäkästä EU-politiikasta. Cameron vei pääministeriksi tultuaan lähes ensitöikseen konservatiivit pois Euroopan kansanpuolueesta (EPP). Toisin kuin kokoomukselle, briteille ryhmän linja on liian federalistinen. Brittien konservatiivihallituksen vaatimuksesta EU:n budjettia leikattiin ensimmäistä kertaa vuosikymmeniin. Brittihallitus myös kieltäytyi osallistumasta euromaiden tukipaketteihin. Maksajan rooli olisi ollut tarjolla, mutta siihen ei menty. Katsottiin, ettei se palvele brittien etua. Monessa puheenvuorossa toistettiin, että jos konservatiivit voittavat parlamenttivaalit ensi toukokuussa, maassa järjestetään kansanäänestys EU-jäsenyydestä vuonna 2017. Siinä on Brysselin lihavilla kissoilla miettimistä. Jos juunioni ei merkittävästi uudistu, britit todennäköisesti lähtevät. Sen verran suuri tyytymättömyys saarivaltakunnassa vallitsee nykyisenkaltaista EU:ta kohtaan. Pääministeri Cameron on ilmoittanut olevansa valmis kampanjoimaan tarvittaessa myös eron puolesta, jos se on Britannialle lopulta parempi vaihtoehto.
Kotimaassa oli vastassa  hermostunut Kepu
Puheet ulkomailla on pidetty. Palautteesta päätellen hyvin meni, sillä kutsu napsahti samantien jo tuleville vuosille. Kotimaassa oli vastassa hermostunut Kepu. Nostimme kyselytunnilla esiin haja-asutusalueiden jätevesiasetuksen kumoamisen. Tämä sai Kepun suunniltaan. Suorassa lähetyksessä Keskusta ei kehdannut kolttostansa tehdä. Kepu on ollut jo kuukausia hermostunut jätevesiasiasta. Yksi Keskustan kansanedustaja soitti minulle jo kesällä ja ilmoitti, että minun toimintani Espoon valtuustossa nostetaan esiin. Nyt se sitten tehtiin ja lähettipojaksi valjastettiin näkkärivartin toimittaja, joka nieli syötin koukkuineen. Samaa tarinaa Keskusta on syöttänyt myös maakunnissa. Tämä on minulle varmistus siittä, että asetuksesta vastuussa oleva Kepu yrittää vetää Perussuomalaiset omaan lätäkköönsä. Ei onnistu. Siltä varalta, että totuus kiinnostaa, totean seuraavaa: Espoon kaupunginvaltuustossa käsiteltiin 18.11.2013(§159] ympäristönsuojelumääräyksiä. Johdin itse tuota kokousta. Määräysten liitteessä olevissa perusteluissa on 5§:n kohdalla taustoitettu ympäristönsuojelulaissa ja jätevesiasetuksessa annettua toimivaltaa antaa kunnan ympäristönsuojelumääräyksissä jätevesiasetuksen tavanomaisia vaatimuksia tiukempia vaatimuksia herkillä alueilla, kuten tärkeillä pohjavesialueilla ja ranta-alueilla. Ympäristönsuojelumääräyksissä ei siis oteta kantaa hajajätevesiasetuksen normaalivaatimuksiin, mutta vaaditaan hieman tiukempia puhdistustasovaatimuksia näillä herkillä alueilla. Tosin Espoon rakennusjärjestyksessäkin jo edellytetään, että tärkeillä pohjavesialueilla jätevedet johdetaan tiiviiseen umpisäiliöön. Tätä Kepu nyt levittää pitkin Suomea , että minä ja Perussuomalaiset hyväksyisimme jätevesiasetuksen. Säälittävää. Kävelin kyselytunnin jälkeen toisen kepulaisen kansanedustajan kanssa uudelle puolelle. Hän toisti lähes sanasta sanaan näkkärivartin toimittajalle annetun paperin sisällön. Ja toimittaja suojaa kepulaisen lähteensä, mutta kiinni jäi. Kepu harhautti.
Suhteet lujittuvat
Perussuomalaiset eivät ole yksin Euroopassa. Konservatiivien puoluekokouksessa tapasin edustajia eri puolilta Eurooppaa, suhteet lujittuvat. Pidin kokouksessa kaksi puhetta. Kuulijoita oli hyvin ja kommentointi vilkasta. Palaan yksityiskohtiin myöhemmin. Maanantaina minulla oli mahdollisuus keskustella ulkoministeri Philip Hammondin kanssa Ukrainan tilanteesta. Perussuomalaiset ovat kutsuneet ECR – ryhmän Suomeen helmikuun alussa. Kutsu on otettu vastaan. Isännöimme yhdessä EU -parlamentaarikkojemme kanssa kokouksen johon osallistuu kymmeniä EU-parlamentin jäseniä. Kylläpä ilahdutti huomata, kuinka hyvät suhteet meillä on  britteihin muodostuneet. Käytävillä kätellään ja Perussuomalaisten kuulumisia kysellään. Olemme puolue, joka tekee yhteistyötä ja asettaa isänmaan asian aina etusijalle. Näin meille  sanottiin viimeksi eilen. Se ilahdutti ja lämmitti suuresti. Hyvä me.
Birminghamiin puoluekokoukseen
Lähden tänään Konservatiivipuolueen puoluekokoukseen Birminghamiin Englantiin. Olen ollut asialla ennenkin. Tämä on kolmas kerta. Pidän kokouksen niin sanotuissa fringe-kokouksissa kaksi puhetta. Tämän lisäksi tapaan Europarlamenttiryhmämme, ECR, edustajia eri  maista. Eduskunnan Ulkoasiainvaliokunnan puheenjohtajana minua kiinnostaa erityisesti se, kuinka Ukrainan kriisi eri maissa nähdään. Perussuomalaisilla on merkittävä asema ECR- ryhmässä, Sampo Terho kuuluu ryhmän työvaliokuntaan ja luottomiehemme Oumar Doumbouya on yksi ryhmän neljästä yksikönpäälliköstä ryhmän sihteeristössä. Komissiossa on myös ECR-taustainen komissaari, jota Vihreillä ei ole. ECR- ryhmään Euroopan Parlamentissa kuuluu 70 edustajaa. Ryhmä on kolmanneksi suurin ja suurempi kuin ALDE-ryhmä, johon Keskusta kuuluu. Perussuomalaiset on haluttu ja hyväksytty yhteistyökumppani Euroopassa. Arvostettu asemamme Euroopassa Suomessa vaietaan johdonmukaisesti. Tilalla ovat höpötyspuheet kuulumisesta ääriliikkeisiin. Harhautus rehottaa. Perussuomalaiset vaikuttavat sekä Suomessa että Euroopassa. Töitä riittää molemmissa. Esitämme oman vaihtoehtomme aina ja johdonmukaisesti. Palaan kokouksen antiin loppuviikosta. Jatketaan taistelua tieuran suunnassa.
Stubb on huumorimiehiä
Kävin tänään Kesärannassa. Pääministeri Stubb oli kutsunut oppositiopuolueiden kansanedustajat ja ryhmäkanslioiden henkilökunnan  vastaanotolle. EU-parlamenttiryhmämme, ECR,  kaksi työntekijää Oumar ja Glykeria olivat myös tervetulleita. He toivat pääministeri Stubbille parlamenttiryhmämme terveiset ja ryhmän kravatin, johon Stubb heti sonnustautui. Stubb on huumorimiehiä.  Se on hyvä ominaisuus. Olemme kansakuntana suurissa vaikeuksissa. Se ei synkistelyllä parane. Vaalien kautta uusi hallitus. Kolmen kimppa, jos minulta kysytään. Hesarin gallup antoi saman tuloksen kuin YLE viimeksi. Sekä Perussuomalaiset että SDP nousevat ja Vasemmistoliitto ja Vihreät laskevat samanaikaisesti. Se on uutta. Katsotaan jatkuuko sama seuraavassa YLE: n mittauksessa. Gallup-hysteria on huvittavaa. Kun Perussuomalaisten kannatus laskee heikkohermoisimmat ” tietävät ” syyn ja Iltalehti lähtee Jakomäkeen. Kun se nousee, kukaan ei kirjoita mitään, mitä nyt Huusko Hakkaraisesta. Päätoimittamista sekin. Stubb kuittasi Antti Rinteen änkyröinnin huumorilla. Se onkin ainoa tapa selvitä, voi olla, että sekään ei kanna huhtikuuhun asti. Stubb puhutteli puhemies Heinäluomaa kyselytunnilla pääministeriksi. Huumoria sekin, sillä Heinäluoma haluaa Tasavallan Presidentiksi.
Punavihreä mahalasku
Ei ole punavihreistä vastuunkantajaksi. Takiaispuolueet näyttävät karvansa. Hermot pettävät. Sekä Vasemmistoliitto että Vihreät tiesivät, että leikkauksia ja ydinvoimapäätös on edessä. Saivatpahan pankkipelurit tukipakettinsa Euroopassa. Punavihreä peukalonjälki näkyy. Ydinvoima ei pysäydy takiaispuolueisiin. Lisää ydinvoimaa tulee Suomeen. Joko Fennovoima, TVO  tai Fortum. Tai ne kaikki. Suomen kansa huomaa, että punavihreät jumittajat eivät voi syväjäädyttää Suomea. xxx Vaaleissa ei mitata sitä, mikä on oikein ja mikä väärin. Niissä mitataan puolueiden välinen kannatus. Ruotsin vaalien vakava opetus on se, että väkivallalla uhaten ei saa voittoja. Riippumatta siitä, mitä mieltä kukin on Jimmie Åkessonista, hänen henkilökohtaista koskemattomuutta on varjeltava. Olof Palmen ja  Anna Lindhin kotimaassa tämä on ymmärrettävä. Sen puolesta voi osoittaa jopa mieltä.
Pari sanaa Ruotsin vaaleista
Ruotsin kansa on puhunut. Väärin äänestetty – paitsi Ruotsidemokraattien mielestä. Kansaa on turha syyttää. Jotakin on maan ilmapiirissä pielessä, jos laillisen eduskuntapuolueen puheenjohtajaa joudutaan turvaamaan väkivaltaa vastaan vaalitilaisuuksissa. Ei sellainen kuulu pohjoismaiseen demokratiaan, vaikka kuinka inhoaisi jotakuta. Ruotsin Kokoomus romahti ylimielisyyteensä, enemmän Carl Bildtiin kuin Fredrik Reinfeltiin. SDP polki paikallaan, mutta se näyttää riittävän. Värittömyys on aina jonkin verran muodissa. Feministinen miesvihapuolue jäi äänikynnyksen alle  valtavasta mediarummutuksesta huolimatta. Ei humpuukilla pitkälle pötki. Sen paremmin sovinismilla kuin feminismillä. Jos Antti Rinteelle saa vinkin antaa, älä jauha siitä äijäfeminismistä. Minulla on vaalitulokseen enemmän akateemista kuin puoluepoliittista mielenkiintoa. On mielenkiintoista tietää, mihin suurvoitto perustuu. Ei tuollainen taivaasta tipahda. Elämä on kovaa. Ruotsin talous on mennyt hyvin, sitä on hoidettu hyvin. Se ei yksin riitä, sillä ihminen ei elä pelkästä leivästä.  Vaalit voi hävitä, vaikka talouspolitiikka onnistuisi. Nyt on mielenkiintoista nähdä, kuinka SDP alkaa kosiskelemaan Kansanpuoluetta ja Keskustaa. Kommunistien vangiksi ei viisas valtiomies jää.
Katsoin Ruotsin vaalitentin
Ruotsissa on vaalit. Ne kiinnostavat minua. Katsoin  tentin vitoskanavalta. Puheenjohtajakeskustelu oli hyvin johdettu, kaikki saivat suunvuoron. Siinä on YLE:lle nenänmallia. Jos minä politiikasta jotakin ymmärrän, niin tiukemmaksi menee kuin gallupeissa. Sen verran on käytöstavoissa tapahtunut sitten viime vaalien, että Vasemmistoliiton puheenjohtaja kätteli  lopuksi Ruotsidemokraattien johtajaa. Samaa mieltä ei tarvitse olla, käyttäytyä pitää.
Euro ei sovi Skotlannille
Euro ei ole menestystarina, se on poliittinen valuutta. Poliittiselle tahdolle rakennettu hutera talo. Seuraavassa muutama ajatus Suomessa täysin vaietusta The Financial Timesin artikkelista viime viikonlopulta. Tapaus Skotlanti Skotlantilaiset äänestävät 18.9. siitä, haluavatko he jatkossa enää kuulua Yhdistyneeseen Kuningaskuntaan. Asiaa on tarkasteltu saarivaltakunnassa usealta eri kantilta. Talouslehti Financial Times pyysi viime viikolla johtavia ekonomisteja miettimään, millaisia rahapoliittisia vaihtoehtoja itsenäisellä Skotlannilla on ja kuinka toimiva mikäkin niistä on. Vaihtoehtoja on käytännössä neljä: Asiantuntijoita pyydettiin antamaan jokaiselle vaihtoehdolle arvosana nollasta kymmeneen sen perusteella, kuinka kannatettavana he kutakin vaihtoehtoa pitävät. Yhteispisteet olivat seuraavat: Oma valuutta 42p., valuuttaunioni 39p., sterlingisaatio 28p. ja liittyminen euroon 12p. Käyn läpi vielä tiivistetysti asiantuntijoiden kommentit kustakin vaihtoehdosta. Oma valuutta Monen asiantuntijan mielestä pitkällä aikavälillä toimiva vaihtoehto, joka kerää tasaisesti pisteitä jokaiselta haastatellulta. Oma valuutta takaisi vapauden tehdä omaa raha- ja fiskaalipolitiikkaa, mikä pitkällä aikavälillä palvelisi parhaiten kilpailukyvyn säilymistä. Kansanäänestyksessä on kyse pitkälti myös kansallistunteesta, ja yksi itsenäisen valtion tunnusmerkeistä on oma raha. Asiantuntijat huomauttavat myös, että moni muu Skotlannin kaltainen pieni maa pärjää hyvin omalla valuutallaan: esimerkkeinä Ruotsi, Norja, Tanska ja Uusi Seelanti. Oma valuutta tarjoaisi Skotlannille vakaan makrotaloudellisen ympäristön, joka sopeutuisi heilahteluihin automaattisesti ja pitäisi yllä normaalin kulutustason. Huonoina puolina on uuteen valuuttaan siirtymisen epävarmuus. Koska Skotlannilla ei ole aiempaa näyttöä rahapolitiikan hoitamisesta, sen valtionvelkakirjat saattaisivat mennä huonosti kaupaksi ja valuuttakurssi voisi altistua voimakkaille heilahteluille. Myös ulkomaisten valuuttavarantojen puuttuminen olisi selkeä haittapuoli. Jos Skotlanti ottaisi käyttöön oman rahan, asiantuntijoiden mielestä se olisi paras sitoa Englannin puntaan. Valuuttaunioni: Moni asiantuntija pitää tätä ehdottomasti parhaana vaihtoehtona. Englannin punta on valuuttana kestänyt vuosisatojen koettelemukset ja suojannut Britanniaa läpi maailmansotien ja maailmanlaajuisten talouskriisien. Myös pelot epäsymmetrisistä shokeista ja Skotlannin öljyriippuvuudesta ovat asiantuntijoiden mukaan liioiteltuja. Valuuttaunioni olisi paras vaihtoehto sekä itsenäiselle Skotlannille että UK:lle. Molemmat ovat hyvin integroituneita talouksia, joissa työvoima ja pääomat liikkuvat vapaasti. Skotlannin viennistä lähes 70 prosenttia menee Britannian muihin osiin. Ongelma on se, että jos Skotlanti äänestää Kyllä, nykyinen järjestelmä ei ole enää mahdollinen. Muilla briteillä ei olisi syytä tukea Skotlannin pankkisektoria ja paikata maan budjettivajetta. Sterlingisaatio: Itsenäistymisen alkuaikoina varteenotettava vaihtoehto. Kaupankäynti voisi jatkua UK:n ja Skotlannin välillä normaalisti. Vaihtoehto aiheuttaisi mahdollisimman vähän häiriöitä myös skotlantilaisten yritysten vientiin ja niiden rahoitustarpeisiin. Vaihtoehto on kuitenkin riski skottilaisille pankeille, jotka menettäisivät turvaverkon: Englannin keskuspankin. Jos itsenäinen Skotlanti kieltäytyisi ottamasta itselleen omaa osaansa Britannian yhteisestä velasta (niin kuin se uhannut), sen olisi äärimmäisen vaikea saada mistään lainaa. Tällöin maa joutuisi pakkopaitaan, jossa sen olisi pakko joko nostaa veroja tai leikata kuluja, koska finanssimarkkinat karttaisivat sen velkakirjoja. Merkittävin haitta olisi se, että Englannin keskuspankki ei toimisi enää Skotlannin pankkisektorin viimekätisenä lainoittajana. Sterlingisaation voi nähdä lähinnä mahdollisena väliaikaisena ratkaisuna, jota käytetään Skotlannin siirtyessä punnasta omaan valuuttaansa. Liittyminen euroon: Asiantuntijoiden mielestä ylivoimaisesti huonoin ratkaisu. Euroalue on hyvin epäoptimaalinen valuutta-alue. Euroopan Keskuspankki on osoittautunut huonosti johdetuksi instituutioksi, jonka päätöksistä voisi olla Skotlannille runsaasti harmia. EKP on kuristanut euroaluetta, tukahduttanut hauraan kasvun ja lisännyt työttömyyttä tiukalla rahapolitiikalla. Kuten tutkimusjohtaja Sam Bowman toteaa: ”tästä vaihtoehdosta on vaikea löytää positiivista sanottavaa”. Ekonomistien mielestä euro on esimerkki siitä, kuinka huono politiikka voi peitota hyvän talouden. Euroalue on matkalla kohti deflaatioloukkua, eikä Skotlannin kannata hypätä siihen kelkkaan mukaan. Skotlannin viennistä suurin osa suuntautuu euroalueen ulkopuoliseen Britanniaan, joten senkään vuoksi ekonomistit eivät suosittele kyseistä vaihtoehtoa. Skotlannin kaupankäynti ottaisi eurossa selkeästi takapakkia.
Länget kaulaan
Kansanedustaja Lasse Männistö jää Eduskuntaan.  Kansan valitsemaa edustaja ei lähde viransijaisuuteen. Hyvä niin. Kokoomus, se piippausosasto, veti koko touhun täysin pieleen. Kokoomus veti länget kaulaan, selitys korjausliikkeestä on hölmöä ja aliarvioi karkeasti kansan käsityskykyä. Havaitsin eilen Eduskunnassa Taru Tujusen ja Juho Romakkaniemen samana päivänä. Ajattelin miksi? He olivat asettamassa Lasselle länget kaulaan. Apu oli tarpeen.
Puolen miljoonan Perussuomalaiset
YLE  julkaisi uuden gallupin. Se oli ikävä yllätys Perussuomalaisten vastustajille. Julkisuudessa oli taivasteltu puolueemme  jatkuvaa alamäkeä. Tuo luisu oli kestänyt peräti kahden gallupin verran. Nyt olimme toiseksi suurin nousija SDPn jälkeen.Tuon nousun toteaminen jäi toimittajilla kitalakeen. Gallupeista ei pidä höyrähtää. Kirjoitan tämän siksi, että kun tuli pari kuukautta gallupeissa käkeen, osa omistammekin rupesi puhumaan linjan pehmenemisestä.  Höpsis. Minä en pehemene, enkä petä – etkä sinäkään. Puolue on ja pysyy linjallaan, koska se on sitä varten perustettu. Vakivalittajat vaikenivat, seuraavaan gallupmittaukseen asti. Ehkä pitempäänkin. Perussuomalaiset saivat viime eduskuntavaaleissa 560.000 ääntä. Tämän päivän kannatuksella olisimme noin 500.000 äänestäjän puolue. Puolen miljoonan Perussuomalaiset. Se on kova poliittinen voima ja sitä käytetään. Jytky oli ainutlaatuinen käänne suomalaisessa politiikassa. Meidän on jatkettava tällä tiellä.  Vaaleihin on kahdeksan kuukautta, pienellä 0,3 prosentin  lisäkannatuksella kuukaudessa me ylitämme edellisen vaalituloksen. Täysin mahdollista. Mikäli tästä gallupista haluaa vetää jonkun suuremman johtopäätöksen, se on kaikkien takiaispuolueiden taantuminen. Kansa haluaa uuden hallituksen, jossa ei ole jumittajat mukana. Olen ollut vuoden päivät sitä mieltä, että seuraavat vaalit ratkaisee vaalitulos ja sen seurauksena meille tulee kolmen neljästä isommasta puolueesta hallitus. Kukaan ei ole varmasti ulkona, eikä sisällä. Kesällä luonnonvesissä uidessa, oli aikaa ajatella. Paino putosi neljä kiloa, minulla on suunnitelma, miten vaalit voitetaan.Toteuttamista vaille valmis. NO ONE LIKES US, WE DONT CARE.
Tusk-Mogherini varsinainen kaksari
Missä EU, siellä ongelma. Eurooppa ja etenkin euroalue putoaa kelkasta. Eilen ” saimme ” Eurooppa-Neuvoston puheenjohtajaksi puolalaisen Donald Tuskin ja ulkoministeriksi italialaisen Federica Mogherinin. Tusk ei kuuleman mukaan osaa kunnolla englantia ja Mogherini on vanha nuorkommunisti. Komission puheenjohtajana on brittien kaappijuopoksi leimaama Jean-Claude Juncker. EU on kuin pakastin. Kaikki jäätyy. Nousua ja kasvua ei ole näkyvissä. Jos Britannia lähtee Euroopan Unionista, se on tämän pakkopaidan loppu. Neuvostoliitto romahti talouteensa. Samalla tiellä on Euroopan Unioni. Perussuomalaisilla on valta ja voima nostaa EU-asiat  välikysymyksellä eduskuntakeskusteluun, vaikka joka kuukausi vaaleihin asti. EU askartelee uunikintaitten kieltämiseksi ja euro tappaa talossa ja puutarhassa. Rauhanprojektin rajoilla on rauha kaukana. Tusk-Mogherini. Siinä vasta kaksari, jota en raveissa pelaisi. Edes säälistä. Eurooppa hukkaa arvonsa ja rahansa. Olen EU:n suhteen iloinen yhdestä asiasta. Siitä, että emme puolueena pettäneet ja menneet tähän pelastuspakettihulluuteen mukaan. Tiesin, että se ei toimi. Peilistä takaisin katsoo rehellinen mies.  Sydän suree Suomea ja Eurooppaa. Lääke on ja tiedetään, mutta sitä ei saa käyttää. Eurosta on tullut epäjumala, jota palvotaan sekä pakolla että ilman. Perussuomalaisia yritetään jallittaa. Eurokriisi ei muka ole ajankohtainen. On se. Minä en osta, enkä myy, saati antaudu. Eurojäsenyydestä on järjestettävä kansanäänestys, eduskuntavaaleista voi aloittaa.
Perussuomalainen ei petä
Perussuomalaiset jäivät hallituksen ulkopuolelle, koska emme suostuneet pettämään keskeistä vaalilupaustamme. Me emme pelasta pankkipelureita ja kelvottomia poliitikkoja suomalaisten kovalla työllä tienaamilla rahoilla. Päätös oli kova ja  ainoa oikea. Paljastimme vakuus/takuus-sopimus keplottelun ja koijaroinnin Helsingin Sanomien  etusivulla. Valtiovarainministeriö salasi lain vastaisesti tuottojenvaihtosopimuksen, jota hallitus väitti vakuudeksi. Persu on politiikan mersu. Totesin vuosien jälkeen, että kepu on kepu ja persu on persu. Näin se kansan syvissä riveissä elää. Persu ei myy persettään. Emme ole ostettavissa, emmekä petä. Perussuomalaisten kannatus mitataan vaaleissa, ei gallupeissa.  MTV:n setä Arkadia menee metsään. Tässä linkki tämän oraakkelin juttuun Jytkyn alla. Pieleen meni…silloinkin. Tätä on odotettu: vihonviimeisiä gallupeja ennen vaaleja. MTV3 hyökkää tälle kentälle ensimmäisenä. Tänään julkistettava gallup on kutkuttava. Siinä on kolme uutista ylitse muiden, joita voi pohtia — varsinkin kun ennakkoäänestys alkaa huomenna. 1. Ensimmäistä kertaa Perussuomalaisten kannatus on menossa alaspäin. Siis ensimmäistä kertaa alas. Soinin porukka on tippunut nyt SDP taakse 16,2 prosentin kannatuksella. 2. Kokoomus ja keskusta ovat tasoissa. Keskusta on ottanut 19,8 prosentin kannatuksella kokoomuksen kiinni. jonka kannatusluku on juuttunut 19,9 prosentiin. 3. Uutinen nro 3 on, että Japanin ydinvoimalakriisistä huolimatta vihreiden kannatus laskee. Eli tässä tuorein suuruusjärjestetys. 1. Kokoomus…………….19,9 % 2. Keskusta……………..19,8 % 3. SDP……………………18,,1 % 4. PS……………………..16,2 % 5. Vihreät…………………8,4 % 6. Vasemmistoliitto….. 7,7 % 7. RKP…………………….. 4,2 % 8. Kd………………………4,2 % Nyt siten pohtimaan syitä kannatusmuutoksiin. Suurin mielenkiinto kohdistuu tietenkin perussuomalaisiin. Hesarin maaliskuun gallupissa PS oli noussut jo kakkoseksi 18,4 prosentin kannatuksella. Se on puolueen ennätys. MTV3:n edellisessä mittauksessa helmikuussa PS:n kannatus oli 17,0. Siitä puolue on tullut alas vajaan prosenttiyksikön, mikä toki mahtuu tutkimuksen 1,8 %-yksikön virhemarginaaliin. Joka tapauksessa se kertoo, että PS:n kannatus ei enää nouse. PS:n kannatuksen alamäki on alkanut juuri loppukaarteessa. Se on tyypillistä, kun asetelmat alkavat selvitä. Maakunnallisissa mittauksissa PS:n kannatus on ollut korkealla, mutta valovoimaisia ehdokkaita puuttuu, siitä ei pääse mihinkään. Lisäksi valtakunnan vaalikentillä liikkuva Timo Soini on kannatuksen kasvun myötä muuttunut kovin totiseksi, paikoin naamasta on paistanut selvä kärttyisyys. Hallituspuheillaan EU-takauksista Soini pelasi sellaista kärrynpyöräpeliä, että tippui itsekin kyydistä. Virheen jälkeen uhotut puheet tulevasta eduskuntaenemmistöstä Soinin johtamalle EU-vastaiselle joukolle ovat panneet vakavasti miettimään puolueen puheenjohtajan suhteellisuudentajun kehittymistä. Soini siis yritti tehdä vihreät vaatimalla erivapauksia hallituksessa. Mutta ei mene hyvin vihreilläkään. Vaikka Saksassa vihreiden kannatus nousee kohisten, Härmässä ei samaa ilmiötä näy. Jopa tietty onnellisuus (joo, härskisti sanottu, mutta näin on) paistoi vihreiden ilmeistä Japanin ydinkatastrofin jälkeen, kun puolue koki saaneensa vaalivaltin. Puolue teki ydinvoimasta kynnyskymyksen seuraavan hallitukseen menolle ja vaatii nyt linjauksia myös muilta. Vihreiden tohinalle ovat nauraneet kaikki joilla on hampaat suussa. Kyseessä on ollut totaalisesti epäuskottavin poliitinen manooveri tässä vaalitaistelussa. Muilta se olisi hyväksyttykin, mutta ei vihreiltä, jotka ovat istuneet kahdessa Suomen ydinvoimamyönteisimmistä hallituksista ministeriautojen takapenkkiä kuluttamassa kuin nahkasatulaan juuttunut purukumi. Vai että kynnyskysymys… Yksi kummastuksen aihe on keskustan tasainen nousu. Nyt se on ottanut tutkimuksen mukaan kokoomuksen kiinni. Jyrki Katainen (kok.) voi noilla luvuilla tutkia 70-luvun huippujuoksijan Pekka Päivärinnan kohtaloa. Lätsä-Pekkakin veti suurkisojen välillä huippuaikoja 10 000 ja 5000 metrillä, mutta pää ei kestänyt suurkisoja. Kokoomuksen kuntohuippu ajoittui vaalien väliin. Näillä asetelmilla Katainen ja Mari Kiviniemi (kesk.) kisaavat totisesti seuraavan hallituksen muodostamisesta. Eli voidaan oikeasti puhua pääministerivaalista. Demarit ovat myös saamassa ainakin pään ylös suosta, johon puolue on vajonnut. Siitä ei pääse silti mihinkään, että puolueen tilanne on surkea. Kylmää kyytiä näillä luvuilla on luvassa Jutta-puheenjohtajalle. Mutta aikaa on vielä reilut puolitoista viikkoa. Neljä vuotta sitten kirikierroksella keikahti moni asia. Ps 1. Tulevalle hallitukselle mietitään jo nimiä. Jos keskusta punkeaa kokoomuksen ohitse ja Mari Kiviniemi saa hallituksen johdettavakseen, yksi kaste-esitys on tämä: ” Gillette K-2 ″ . Eli kyseessä olisi Kiviniemen kakkoshallitus, joka leikkaa valtion menoja (lupauksista huolimatta) kuin tylsä partakone — ja vaahto tulee kansalaisten suusta, vesi silmistä. Ps 2. Puolueiden tv-mainokset alkoivat. Kokoomuksen bussi rientää kohti Paremminvointivaltiota eikä edes Rauli ”Badding” Somerjoki kysele, voiko bussi Paremminvointivaltioon ajaa ojaan. Kokoomuksen mainosbussiin mahtuivat muut paitsi viestintäministeri Suvi Linden , sisäministeri Anne Holmlund ja asuntoministeri Jan Vapaavuori . Lindenille kokoomusjohto tuskin olisi edes myynyt lippua Paremminvointivaltion bussiin, siinä määrin Linden on saanut ajamansa (?) hankkeet sotkettua. Vapaavuorta kokoomus ei puolestaan uskalla edes näyttää Helsingin ulkopuolella. Ps 3. Kiviniemen keskustaporukan vaalimainoksiin on puolestaan imetty vaikutteita Ranskan vallankumouksesta: muilta pää poikki giljotiinilla. Vaalikansa saa sitten ihailla päättömiä kilpailijoita tv- ja lehtimainokista. Onneksi minkki-Mari ei kuitenkaan nylkenyt kilpailijoitaan, pimeällä keskiajalla hallitsijat hallitsivat senkin keinon… xxx Vaalitulos oli  19,1 prosenttia ja 39 kansanedustajaa. Vieläkö joku väittää, että Perussuomalaiset eivät voita vaaleja? Se on omasta työstä ja Suomen kansasta kiinni. Eli hyvissä käsissä. Ja minä teen sen mitä ihminen ja pappi voi. Lihaa säästämättä.
Hyvä päivä puolustaa ihmisarvoa
Tänään on Soinin päivä.  Mukavaa. Ensimmäinen onnittelu tuli Karttulasta klo 6.17. Kiitos kaikille muillekin muistaneille. Sain pari päivää sitten Vetoomuksen tehdä jotakin tärkeän kansalaisaloitteen puolesta. Lupasin ja tänään, Soinin päivänä, tein kanssa. En ole kansanedustajana allekirjoittanut itseni käsiteltäväksi tulevia aloitteita.  Nyt tein poikkeuksen. Allekirjoitin  Terveydenhuollon henkilökunnalle lääkisääteinen oikeus kieltäytyä elämän lopettamisesta vakaumuksellisista syistä-aloitteen. Lääkärit Sari Tanus ja Jemina Ahola ovat tämän hyvän aloitteen takana. Olen iloinen teistä. Olen puhunut aina elämän puolesta, enkä ole kantaani loivennellut, vaikka sitä käytetään mieliä kiihdyttämään poliittisen taustani vuoksi.  Kun olen jotakin mieltä sanon, mikä on kanta, enkä mieti tuliko vai menikö ääniä. Joskus on tullut 1 prosentti, viimeksi tuli 19 prosenttia. Kissa on nyt pöydällä ja samalla annan huutia fasistiselle evoluutiobiologi Richard Dawkinsille, joka kehottaa abortoimaan kaikki Down- sikiöt ja yrittämään uudestaan. Hitlerin Saksassa vammaisille tehtiin sekä etu- että jälkiabortointia. Elämän lopettamisen taustalla on useimmiten epätasa-arvoinen, fasistinen tai rasistinen ajattelu. Kiinassa ja Intiassa abortoidaan pääasiassa  tyttöjä. Euroopassa vammaisuus on yksi peruste aborttiin ja USA:ssa mustien aborttiluvut ovat paljoan korkeammat kuin muulla väestöllä. Sukupuoli, vammaisuus, rotu… Pahoja asioita tapahtuu, kun hyvät ihmiset ovat vaiti.  Tämä kansalaisaloite on saatava julkiseen keskusteluun. Se saadaan, kun sinä allekirjoitat. Puoluekannallasi ei ole mitään väliä, elämällä on. Richard Dawkins. Tyhmäkin käy viisaasta, kun on hiljaa. Kun puhuu tyhmiä, ei ole viisas.
Sekoomus porskuttaa
Kokoomuksen eduskuntaryhmän puheenjohtaja Arto Satonen esittää työajan pidentämistä ilman palkkaa. Tämä käy kyllä sileäkätisen puheesta. Mitä tekee puheenjohtaja Alexander Stubb?  Hän irtisanoutuu eduskuntaryhmän puheenjohtajan ehdotuksesta. Mitä tekee vallan vahtikoira? Julkistaa molemmat, toisilleen täysin vastakkaiset mielipiteet, ilman kritiikkiä. Satonen syötti suoraan sosialistien lapaan. Harmiton apupuolue tarvitsee tekohengitystä, niin syvällä se on Kokoomuksen rintataskussa vaalenpunaisen taskuliinan alla. Perussuomalaiset.  Nyt ryhtiä. Vastus ei ole kaksinen. Vaikka hovitoimittajat päästävät sekoomuksen helpolla. Meidän on toimittava toisin. Kannatus on kovaa kansan syvissä riveissä, se on purskautettava pintaan. Lyriikkaa ja linjaa on jyrkennettävä. Sekoomuksen kupla nousee – poksahtaakseen.  Se ei tapahdu itsestään vaan haastamalla. Jos Jari Lindström  ja minä puhuisimme täysin ristiin… Palstatilaa ei säästeltäisi. Sama peli, eri säännöt. Laki on sama kaikille, tuomiot vaihtelevat. Kepu onnistui taas kahden haavin taktiikalla. Rehn ja Väyrynen menivät läpi samalla listalla, täysin eri linjalla. Kokoomus ja Sekoomus, sama saavi kahdella kahvalla.
Kokemuksella on merkitystä
Politiikka ei ole niin helppoa, miltä se näyttää. Luottamuksen rakentaminen kestää vuosia, sen voi menettää minuuteissa. Hölöttäminen on pahasta. Ihmisillä on suuri kiusaus tehdä itsensä tärkeäksi ja ” jakaa ”  luottamuksellista tietoa. Media mielellään uunottaa poliittisia toimijoita. Tiedonvälityksen lisäksi haetaan lööppiä, myyntiä ja juoruja. Minulta on kysytty kymmeniä kertoja, mitä luottamuksellisissa kokouksissa on puhuttu. Laihoin tuloksin. Rippikopissa oppii , mitä luottamus merkitsee. Asioiden vuotaminen ” kuuluu ” politiikkaan. Ei tosin minun politiikkaani. Kun on 17. vuoden kokemus eduskuntapuolueen johtamisesta, oppi pitämään leipäläpensä myös kiinni. Olen pärjännyt politiikassa sekä avaamalla suuni että pitämällä pienempää suuta. En tuomitse tviittejä ja facebookia sinänsä. Tiedän , mikä minulle sopii ja mikä ei.Tvittuilu ei kannata. Kokemuksen merkitys on nousussa.  Mistä sen tiedän? Kokemuksesta. Ensi keväänä nähdään, että kokenut kaiken kestää ja vaivainen kaiken kokee. Ja ottaa sen, mikä otettava on. Presidentti Sauli Niinistö tapaa presidentti Vladimir Putinin.  Mitä siellä puhutaan? Asiaa.
Ulkoasiainvaliokunta koolle torstaina 14.8.2014
Olen tänään päättänyt kutsua Eduskunnan Ulkoasiainvaliokunnan koolle ensi torstaiksi 14.8.2014 klo 12.00. Kuultavana pääministeri Alexander Stubb ja ulkoministeri Erkki Tuomioja. Aiheena  Ukrainan tilanne ja pakotteiden vaikutus. Katson, että ajankohtainen  tilanne näissä asioissa vaatii sekä edellyttää valiokunnan kokoontumista. Ulkoasiainvaliokunta on hoitanut pakotepäätöksen kirjallisessa menettelyssä tiedostaen niin pakotteiden tarkoituksen kuin niiden riskit . Nyt on seurattava ja arvioitava vaikutuksia myös laajemmin mukaanlukien taloudelliset ja poliittiset vaikutukset.
Kaksi haastattelua
Annoin viime viikolla kaksi isompaa haastattelua, Helsingin Sanomiin ja Maaseudun Tulevaisuuteen. Ne saivat suurta huomiota. Kahdesta syystä. Niissä oli asiaa hyvin perusteltuna. Molemmat jutut olivat hyvin kirjoitettu. Sain kertoa asiani ja vastata siitä, mitä sanoin. Haastattelussa kerroin oman kantani ajankohtaisiin asioihin. Olen Perussuomalaisten puheenjohtaja. Tollohan minä olisin, jos en veisi eteenpäin puolueen ja omia tavoitteitani. Sitä varten minä Perussuomalainen olen, että toimin ja otan kantaa. En minä ole puolueeton tarkkailija, olen Perussuomalaisten puolella ja ajan kannattajiemme asiaa. Maaseudun Tulevaisuudessa esitin voimakkaat näkemykset siitä, miten kotimaista energiapolitiikkaa pitää hoitaa ja huolehtia maaseudun asiasta sekä tukea pieyrittäjyyden edellytyksiä. Otin kantaa EU: n Venäjän pakotteisiin. Sanoin sen, mielestäni itsestään selvän kannan,  että Suomen on syytä pitää hyvät suhteet Venäjään . Mikäli Venäjä pistää elintarvikkeet tuontikieltoon, menettää Atria miljoonan päivässä….on se ihme, jos siitä ei saa olla huolissaan ja etsiä kaikkia mahdollisia keinoja, ettei näin kävisi. Olin viikonloppuna kaksi päivää Kuninkuusraveissa. Sain kymmeniä kehuja maaseudun puolustamisesta ja käytännön parannusehdotuksista. Sanoin, mitä pitää tehdä, enkä ojentanut vain lämmintä kättä. Tässä on ydin. Hyvät haastattelut kantavat. Suomen kansa arvostaa selvää puhetta ja konkreettisia parannusehdotuksia. xxx Helsingin Sanomissa otin kantaa ajankohtaiseen Israel-tilanteeseen. Se, että olen sekä Perussuomalaisten että  Ulkoasianvaliokunnan puheenjohtaja ei voi viedä sananvapauttani ja tehdä minusta latteuksia horisevaa poliitikkoa, joka ei sano yhtään mitään vaan pyörittelee asioita nurkasta toiseen. Kerroin asiasta oman analyysini, enkä väittänyt sitä Ulkoasianvaliokunnan kannaksi. Jutussa todettiin asiallisesti, että olen ollut hallituksen kanssa samoilla linjoilla ulkopolitiikasta  kolme vuotta lähes asiassa kuin asiassa, yksi poikkeus on…Israel. Mitä tämän toteamisen jälkeen pitää sanoa? Aprillia vai? Kun kerran suunsa avaa, sieltä pitää kanta tulla ja sen sanoin ja sitä saa vapaasti arvostella. Hamas on terroristijärjestö, joka ei hyväksy rauhanomaista ratkaisua Israelin ja Palestiinan välille. Tavoitteena on Israelin valtion tuhoaminen. Tämä ei ole minun mielipiteeni, vaan heidän oma ohjelmajulistuksensa. Tunnen tuskaa lapsiuhreista ja sodan uhreista . Tiedän, että , kuka miekkaan tarttuu, se miekkaan hukkuu. Kysymys on ajankohdasta. Lähi-idän konflikti on monimutkainen ja olen perehtymyt siihen vuosikymmeniä seuraamalla asioita ja lukemalla sekä kuuntelemalla. Jos osaisin kriisin ratkaista, olisi Nobelisti! Sellaista kykyä minulla ei ole. Kerroin, että olen saanut postia kristikansalta. Ei kai Kalevan päätoimittaja tai Liisa Jaakonsaari voi päättää, millaista postia minä saan ja mikä ketäkin ahdistaa?  Kerroin myös, että oma taustani vaikuttaa omaan ajatteluuni. Mistähän sellainen ihminen löytyy, johon oma tausta ja eletty elämä ei vaikuta? Haastattelu oli hyvä ja kelvosti kirjoitettu. Tiesin, että hälyhän sanomisistani nousee. Ei tosin heti ja kokonaisuuden pohjalta. Jutussa mainittiin aivan oikein, että tunnen ahdistusta lapsiuhreista. Kokonaisuudesta viis. Sosiaalisessa mediassa nostettiin, että minä en piittaa mistään mitään.  Haastattelu tehtiin tiistaina ja julkaistiin lauantaina. Eihän se tietenkään estä pistää vielä lehden ilmestysmisen jälkeen tapahtuneita YK- koulujen ampumista” minun kovasydämisyyteni piikkiin. ” Minua ei tulkittu väärin , eikä sanojani vääristelty. Suurin osa kovasta kritiikistä tulee ihmisiltä, jotka eivät ole koko juttua lukeneet vaan ottaneet kantaa somessa, että Soini sitä ja Soini tätä. Some yksinkertaistaa. Kyllä minä sen tiedän. Joskus minun puolestani, joskus minua vastaan. Kansalaispalautetta tuli paljon. Kymmeniä päivässä, omalla nimellä useimmat. Joukossa ” entisiä äänestäjiä ” ja uusia. Aina, kun Perussuomalaisia koskee joku kohu, on se sitten Hakkaraisesta, Halla-ahosta tai minusta, tämä porukka aktivoituu.  Milloin äänestämättömyyden syy on Hakkaraisen, Halla-ahon tai nyt minun puheeni. Kovin on vaikutusvaltainen joukko… Sanon suoraan, että pidän Israelin olemassa oloa oikeutettuna. Minä olen sellainen mies, joka sanoo myös ystävilleen ja omilleen suoraan. Kysykää vaikka Perussuomalaisilta. Saan suuni auki myös juutalaisille ystävilleni.  Tämän tietävät kokemuksesta myös monet EU- vastaiset kaverini ympäri Eurooppaa. Kun tehdään vaikeita valintoja, eivät kaikki ole tyytyväisiä. Myönteistä perusasennetta se ei miksikään muuta. xxx Rongan sonni sai julkisuutta. Jos tämä olisi tapahtunut alkukesästä, sitä olisi etsitty kuin Ruokolahden Leijonaa. Samaisessa Helsingin Sanomien artkkelissa käytin sanontaa huutaa kuin Rongan sonni. Se pulpahti esiin haastattelun jälkipuolella. Tapaan viikossa suuren määrän ihmisiä.  Kuulen ja tuotan puhetta. Olen miettinyt pääni puhki, mistä tuon Rongan sonnin tavoitin. Sastamalasta/ Kokemäeltä se sanonta on. Molempiin minulla on syvät juuret. Suku on isän puolelta Kokemäen suunnalta ja tullut Sastamalaan, Karkun Kiuralaan talokaupan myötä toistasataa vuotta sitten. Sukunimeksi vaihtui silloin Soini, talon nimi otettiin omaksi nimeksi. Äidin suku on Virroilta, jos se jotakuta kiinnostaa. Olen varmasti kuullut tuon sanonnan lapsena, kun vietin kesät mökkimaisemilla sukuni juurilla. Paras veikkaukseni on traktorin pyörittämä klapikoneen hihna, josta lähti ääni. Varma en ole. Todennäköistä on, että jossakin Sastamalan tapahtumissa ja puheissa kanssani ollut ihminen on tuota käyttänyt. Olen miettinyt pääni puhki. Joku jykevä mieshahmo… Minulle tämä Rongan sonni kertoo kaksi asiaa. Suomen kielen ilmaisuvoima on mahtava, alati ammennettava astia. Toinen on se, että tekemisiäni ja sanomisiani seurataan tarkasti. Tykättiin tai ei. En yllättynyt, mutta olipa mukava muistutus.
Lisää löylyä
Tänään on ollut kohinaa Venäjä-pakotteista. Hyvä, että lehtiä ja nettiä luetaan. Koska kaikki eivät lue Maaseudun Tulevaisuutta, seuraavassa suora sitaatti, mitä tuli sanotuksi: ” Uskon parempaan lopputulokseen, jos pakotteista neuvotellaan Venäjän kanssa kahden kesken, eikä pelkästään EU:n välityksellä.” Siis sekä että, eikä joko tai. Jussi Niinistö on saanut arvovaltaista tukea esitykselleen NATO-selvityksestä. Perussuomalaiset eivät nöyristele mitään, eikä ketään. Haluamme ajantasaista tietoa, kun maailma muuttuu.  Emme vedä hätäisiä johtopäätöksiä. Löylyä lisää. Huomisessa Helsingin Sanomissa on haastatteluni.  Keskustelua tulee varmasti. Puolesta ja vastaan. Perussuomalaisilla on sekä Ulkoasianvaliokunnan että Puolustusvaliokunnan puheenjohtajuudet. Se takaa monipuolisen ja tarpeellisen keskustelun isänmaan asioista. Eivät nämä kannanotot mitään sattumia ole.
Gallupin tuomia ajatuksia
Päätriathonisti Alexander Stubb ja Kokoomus viettävät kuherruskuukautta. Julkisuus helli ja gallupsuosio kipuaa yläviistoon. Gallupit eivät ole vaalitulos. Tervetullut herätys se kaikille on. Kokoomuksessa ymmärrettiin, että Stubb,  uusi puheenjohtaja on nyt kulmamies, jota tuetaan. Puoluejohdon vaali oli kova, katkerakin. Mutta Vapaavuori ja Risikko olivat hyviä häviäjiä. Perussuomalaiset saivat takapakkia, samaten SDP. Yleensä, kun toinen nousee, niin toinen laskee. Nyt ei käynyt niin. Tämä on oikea kysymys. Vastausta pitää miettiä, eikä ladella typeryyksiä lonkalta. Perussuomalaisissa eletään tärkeää aikaa. Ehdokaslistojen täyttö on hyvinkin puolivälissä. Kaksi piiriä tosin hätäili ja luunappia vaaditaan.. On ajateltava puolueen kokonaisetua. Reviirinvartiointi ei käy. Se heikentää puoluetta. Kaikki on omissa käsissä.  Eduskunta on päänäyttämö. Kesää ja sen mahdollisuuksia mm. markkinoita ja kesätapahtumia ei osattu hyödyntää kunnolla. Ei pidä heittäytyä hysteeriseksi. Gallup tehtiin kesäaikana, jolloin Perussuomalaisten suurin kannattajaryhmä, työntekijät, olivat lomalla. Tämä todettiin jopa TV-uutisissa. Kaikkia kannattajiamme ei tavoitettu. Tehdään oma työ kunnolla ja asetetaan ehdokkaat puolueen kokonaisetu huomioiden. Se on niin yksinkertaista. Luottamus, linja ja luotetut. Niillä saadaan kannatus.
Raaka murha
Kaksi suomalaista avustustyöntekijää murhattiin Afganistanissa. Hyväntekijät saivat pahantekijän lopun. Suomalaisnaiset olivat tekemässä kutsumuksensa mukaista rauhanomaista työtä. Murhat eivät saa katkaista hyvyyden ja auttamisen ketjua. On tärkeää, että pahan edessä ei antauduta , eikä vetäydytä. Kävin Afganistanissa pari vuotta sitten puhemies Eero Heinäluoman ja kansanedustajien Katri Komi ja Jussi Niinistö kanssa.  Vierailu oli ikimuistoinen. Silloinen Suomen Afganistanin suurlähettiläs Pauli Järvenpää oli rakentanut hyvän ohjelman ja avannut monet ovet. Tapasimme suomalaisia sotilaita, paljon paikallisia kansalaisjärjestöjen edustajia, poliitikkoja ja päättäjiä sekä sillloisen presidentti Hamid Karzain. Eduskunnan Ulkoasiainvaliokunnan puheenjohtajuus on avannut minulle maailmaa uudella tavalla. Toteen on käynyt Saarnaajan sanat: Kuka tietoa lisää, se tuskaa lisää.  Se ei kuitenkaan ole ainoa opetus. Rakkaus voittaa pelon. Siksi hyvän puolesta on taisteltava. Väkivalta on syntiä. Murhat on tuomittava tulematta murhaajien kaltaiseksi.  Viha on tuhoava voima. Rauha avustustyöntekijöiden kuolemattomille sieluille.
Postia kristikansalta
Kesälomalla olen pitänyt paastoa julkisista esiintymisistä . Eilen ja tänään kävin läpi sähköposteja. Niitä oli hämmästyttävän paljon. Kymmeniä omalla nimellä kirjoitettuja. Suuri osa kirjoitti minulle ensimmäistä kertaa. Mistä moinen tulva? Israelin ja Gazan konflikti selvästi ahdistaa, etenkin niin sanottua kristikansaa. Ukraina kiinnostaa, mutta palaute minulle on vähäisempää. En ole luterilainen. Silti minulta kysytään arkkipiispa Mäkisen lausunnoista. Minun on viisasta antaa luterilaisen kirkon jatkaa valitsemallaan tiellä.  Minun tieni on toinen. On ollut jo pitkään. Minua ei ole valittu puolueen puheenjohtajaksi siksi, että olen katolilainen. Katolilaisuuteni ei ole valintaa ole valintaani estänyt.  Olen, mikä olen. Jyrkkä jätkä ja sellaisena valittu. Toiset tykkää ja toiset ei. Politiikka ratkaisee. Maailmalla kulkiessani minulta aika usein kysytään, kun Suomi on protestanttinen maa, miten oppositiojohtaja ja suuren puolueen puheenjohtaja  voi olla katolilainen? Vastaan aina. Perussuomalaiset eivät ole ahdasmielisiä, kuten ei ole Suomen kansakaan. Puheenjohtajaa ei valita uskonnon perusteella, eikä se varjolla. Minut valitaan puheenjohtajaksi, eikä piispaksi . Yksi kysyjä kysyi, että eikö kirkon pitäisi seurata aikaansa? Sanoin. Kyllä. Armon aikaa. Mediassa vaahdotaan kristillisestä seksuaalietiikasta, vanhanaikaisena. Tuo vanhanaikaisuus ei tietenkään koska mm. seuraavia eettisiä asoita: Käännä toinenkin poski, annetaan anteeksi kehitysmaiden velat, autetaan ja huolehditaan köyhistä, vastustetaan kuolemanrangaistusta, rakastetaan lähimmäistä jne. Ne eivät päivitystä kaipaa. Kuka se sitten kertoo, mikä on kristinuskon kanta milloinkin? Saako sen jokainen päättää itse? Ottaa sen mikä sopii korvasyyhyyn ja jättää muut huomioitta? Voihan niinkin valita, mutta ei se mitään kristinuskoa ole. Puolueen puheenjohtajana jätän vastaukset minun ja kysyjien väliseksi asiaksi. Ja annan keisarille, mikä keisarin on. Vapaa-ajattelijatkin ovat kesälomalla. Muutama päivä sitten Yle kertoi muslimialokkaista, jotka viettävät rukoushetkiä armeijassa ja paastoavat. Minulle sopii. Jos kristityt harjoittavat uskoaan armeijassa, vapaa-ajattelijat huutavat kitalaki napaan asti auki, että ei tällaista pidä suosia. Loma virkistää, niin kristittyjä kuin pakanoitakin. Ja pyhävapaat kelpaavat kaikille. Silloin ei omatunto ole esteenä.
Onnittelut Oumarille
Sain miellyttävän tiedon, että Oumar Doumbouya on nimitetty ECR-ryhmän korkeimpaan johtoon vastuualueenaan IT-asiat ja sosiaalinen media. Olen ystäväni puolesta iloinen.  Oumar oli minulle suurena apuna, kun viisi vuotta sitten aurasin Perussuomalaisille tietä EU-Parlamentissa. Jussi ja Sampo pääsivät vielä valiokuntapaikkojensa lisäksi arvostettuihin Venäjä- ja USA-delegaatioihin. Euroopanpää on nyt kunnossa. Seuraavaksi pitää voittaa eduskuntavaalit. Tätä maata ei hyssyttelyllä nosteta. Todelliset erot tuodaan esiin niin talouspolitiikan kuin arvopolitiikan osalta.  Kansa sitten päättää, kuka vie ja kuka vikisee.
Pätkäkomissaarille Portugalia
Pätkäkomissaari Jyrki Katainen pääsee tutun pähkinän pariin. Portugalin pankkisektori vaatii huomiota, siis sen 78 miljardin pelastuspaketin lisäksi, jota Katainen oli pääministerinä junailemassa. Meille on toitotettu, että eurokriisi on ohi. Hävytöntä valehtelua. Voiko Portugalin pankkeja pelastanut pääministeri Katainen nauttia pätkäkomissaarina Perussuomalaisten luottamusta? Ei nauttinut silloin, eikä nauti nyt. xxx Samaan EU-parlamenttiryhmään Perussuomalaisten kanssa kuuluva  saksalainen taloustieteen professori , Vaihtoehto Saksalle puolueen puheenjohtaja Bernd Lucke, ei tällä viikolla kelvannut talousvaliokunnan varapuheenjohtajaksi, vaikka ECR-ryhmämme häntä esitti ja paikka kuuluu ryhmällemme. Tällaista kansanvallan haudankaivuuta en tule hyväksymään. Olen esittänyt vanhojen puolueiden puheenjohtajille kysymyksen hyväksyttekö europarlamenttiryhmienne sortotoimet? Vastausta ei ole kuulunut. Kysyn niin kauan, että vastaus tulee. Syysistuntokaudella eurokriisiä ja vaalit voittaneen  vähemmistön sortoa ei pidetä vakan alla. Perussuomalaisilla on Eduskunnan suurimpana oppositiopuolueena mahdollisuus nostaa EU-asiat suuren salin keskusteluun välikysymyksellä ilman muiden puolueiden apua. Niin usein kuin on tarpeen. Porin Suomi-Areenalla oli tarkoitus järjestää  keskustelu puheenjohtajien välillä. Kaikille muille ensi tiistai olisi sopinut, paitsi pääministerille. Mikäli oppositiojohtajalla olisi ollut este, olisi tv-keskustelu pidetty.  ” EU-demokratia ” rulettaa myös Suomessa. On merkillistä, että media hyväksyy tämän nikottelematta. Minä nikottelen sen verran, että jätän koko Areenan omaan arvoonsa.
Perussuomalaisilta napakymppi
Perussuomalaiset olivat EU-vaalien suurin voittaja Suomessa. Saimme lisäpaikan ja olimme keskeisesti tekemässä ECR- ryhmästä EU-parlamentin kolmanneksi suurinta ryhmää. Teimme , mitä lupasimme. Maksimoimme Perussuomalaisten vaikutusvallan. Valiokuntapaikkaneuvotteluissa saimme haluamamme tärkeät paikat: Sampo Terho sai varsinaisen paikan talous-ja raha-asianvaliokunnassa ja varajäsenyyden teollisuus,tutkimus ja energiavaliokunnissa. Jussi Halla-aho sai varsinaisen paikan kansalaisvapauksien  sekä oikeus- ja sisäasiainvaliokunnassa sekä varajäsenpaikan sisämarkkinoiden ja kuluttajasuojan valiokunnassa. Perussuomalaisille tärkeät talous- ja maahanmuuttoasiat kuuluvat em. valiokuntien toimialaan. Eurokriisi ja maahanmuuton ongelmat ovat Eurooppa-tason seurannassa. Olen iloinen ja tyytyväinen, että Jussi ja Sampo saivat ne paikat kuin he halusivat. Ainoa asia, josta Perussuomalaisille jäi hampaankoloon oli etenkin kokoomuslaisten ja joidenkin itseään ” virkamieslähteiksi ” tituleeraamien työ Perussuomalaisten neuvotteluaseman hankaloittamisessa ja perusteettomassa valhepropagandassa ryhmäneuvottelujen aikaan. Edellytän, että pääministeri Alexander Stubb pistää uuteen kabinettiinsa kuuluvat Juho Romakkaniemen ja Joonas Turusen kuriin, ettei nahkurin orsilla tavata. Media julkaisi innolla pahat puheet Perussuomalaisista. Nyt, kun onnistuimme kaikessa siinä, mihin pyrimme, on into ollut laimeampaa. Osui ja upposi.
Syö rotan lailla
Kokoomus ei ole toipunut Perussuomalaisten ryhmävalinnasta Euroopan Parlamentissa. Vaalien jälkeen  kykypuolueen likaisen työn osasto,  Juho Romakkaniemi ja Joonas Turunen etunenässä, lobbasivat Perussuomalaisia vastaan. Hietahan meni. Perussuomalaisten jäsenyys ja asema Parlamentin kolmanneksi suurimmassa ryhmässä syö Kokoomusta ja pääministeriä rotan lailla. Kokoomuksen lokaosasto syöttää mm. Financial Timesiin pajunköyttä Perussuomalaisista. Nyt samaan sortuu pääministeri Stubb. Ja hovin mukana reissaava media monistaa kokoomuslaista katkeruutta kotimaahan. Kokoomus on hermostunut. Miksi? Varmasti siksi, että he tietävät, että Perussuomalaiset kutsuvat Suomeen ECR-ryhmästä edustajia kertomaan, kuinka ” fantastisen epäonnistunutta ” euroalueen talouspolitiikka on ollut. Suomen talous on jumissa. Syy on pitkälti vahvan euron, joka tappaa talossa ja puutarhassa.  Suomi ei ole kuuteen vuoteen saanut nuppia pinnalle. Siksi perutut veronkorotuksetkin lasketaan veronkevennyksiksi. Kupla puhkeaa. Perussuomalaisten kannatus on vakiintunut 18 prosentin kieppeille. Kokoomus odotti huomattavasti parempaa.  Kaksi viikkoa mediassa pelkkää Kokoomusta toi vain 0,2 prosenttiyksikköä lisää. EU-huippukokous puuhaa Kokoomuksen tuella väsyneestä Junckerista uusia kasvoja EU: lle. Sillä lailla, sanoi Tarvajärvi. Syksyllä kaikki on toisin.  Perussuomalaisten tavoite on olla seuraavissa vaaleissa paalupaikalla. Kova tavoite. Ei mahdoton. Vai kuka uskoi viime 2009 EU- vaalien aikaan, mitä oli tulossa. Perussuomalaiset ovat euroskeptikkojen etulinjaa ja aatelia. Se syö rotan lailla. xxx Olen saanut kymmenittäin kannustavia viestejä ja suoraa palautetta katujen varrella Perussuomalaisten selvästä avioliittokannasta. Yksi ihminen kysyi, että enkö pelkää? – En pelkää. Eikä minua voi pelotella. Meillä miehen ja naisen avioliiton puolustajilla ei ole mitään hävettävää. Ei mitään. xxx Perjantaina puhun Vanhan kirjallisuuden päivillä löydöistäni vanhasta kirjallisuudesta. Eläköön sananvapaus!
Hallitus kesti – homoliittoaloite hävisi
Hallitusohjelma sai Eduskunnan luottamuksen. Perussuomalaisten epäluottamusehdotus pääsi ratkaisevaan äänestykseen. Suomessa on siirrytty pääministeri Stupin aikaan. Eduskunnan lakivaliokunta hylkäsi ns. Homoliitto- kansalaisaloiteen. Se oli hyvä päätös. Lakivaliokunta hylkäsi jo aiemmin 76 kansanedustajan esittämän aloitteen, jonka ensimmäinen allekirjoittaja oli Alexander Stubb. Mukana oli muitakin silloisen hallituksen ministereitä. Ministerit eivät yleensä kirjoita aloitteita hallitukselle, koska ovat itse hallituksessa. Jotain rääpyä pitää olla. On toivottavaa, ettei moinen malli leviä. Homoliitot on nyt kahteen kertaan hylätty perusteellisen asiantuntijakuulemisen jälkeen. Mutta sama rummutus jatkuu taas syksyllä. Olen iloinen ja ylpeä omasta eduskuntaryhmästäni.  Olemme seisseet vaaliohjelmamme takana – yksimielisesti.  Myös ne, joille asia on vaikea. Siinä on nenänmallia vastuunkannosta.  Joka asia ei mene aina oman mielen mukaan. Harmi, että lakivaliokunnan puheenjohtaja Anne Holmlund ei enää pyri Eduskuntaan.  Tulee ikävä hersyvää persoonaa ja paineensietokykyistä päättäjää. Kansan syvät rivit ovat sitä mieltä, että avioliitto on miehen ja naisen välinen liitto. Niin se on, vaikka miten liberaali punaviherstö muuta väittää. Koko maailma ei ole Kalliossa ja Käpylässä. xxx Suomessa on jo tasa-arvoinen avioliittolaki niiden kesken, jotka sen voivat solmia. Olisi toivottavaa, että propaganda jää taka-alalle ja puhutaan asioista niin kuin ne ovat. Siinä ei ole – puolin tai toisin – mitään hävettävää.
Kepu ja Kokoomus koolla
Keskustalla oli vaisu kokous.  Sähinä puuttui. Puoluesihteerikisakin lässähti. Pappa jatkaa. Silti. Keskustaa ei pidä aliarvioida. Tasaisuus  ja maltti voi olla valttia, kun katsoo, mitä Kokoomus puuhaa. Jos Keskustassa on tasaista, toinen on tilanne Kokoomuksessa. Kataisen kausi loppui kerralla. Kukaan ei enää kaipaa, kun keulilla on uusi mies. Alexander Stubb voitti kabinettipelurit ja puoluepukarit. Hän vetosi suoraan kenttään. Porvari teki vallankumouksen. Nyt on sekin nähty. SDP: ssä puheenjohtaja vaihtui junttaamalla. Kokoomuksessa junttaus ei toiminut. Saa nähdä, onko Stubb armollinen vai armoton omilleen. Jan Vapaavuori ja Jutta Urpilainen tulivat samaan aikaan Eduskuntaan kuin minä. Aloitimme kaikki Lakivaliokunnasta, Eduskunnan Siperiasta. Jutta oli puheenjohtaja, Janista ei tullut puheenjohtajaa ja minä olin puheenjohtaja jo silloin ja olen vieläkin. Minulla on vyölläni Eduskunta – ja puheenjohtajavuosia  enemmän kuin kolmen muun suuren puolueen johtajilla yhteensä. Vanha Samurai vastaan nuoret ja nälkäiset. Siinä on asetelma, josta syntyy värikäs politiikan paletti kohti Eduskuntavaaleja.
Vihreitä vastauksia
Vihreät hävisivät EU-vaalit seisaalleen. Puoluekokouksessa Vihreät ottivat kantaa sterilisaatioon ja eutanasiaan. Siinä on vihreät vastaukset nykypäivän ongelmiin. Sterilisaatiota nuorille ja eutanasiaa eläkeläisille. Humpuukipuolue , joka ajaa kuoleman kulttuuria.
Jaakonsaarelle ei kelpaa mikään
Kuten oli odotettua, Perussuomalaisten vaikutusvallan kasvu Euroopassa harmittaa… Liisa Jaakonsaari kaivoi edesmenneen Margareth Thatcherin esiin. Säälittävää. Jaakonsaaren porukka ajaa komission johtoon Luxemburgin liittovaltiomies Junckeria. Patamustaa veroparatiisiporvaria. Kun kuuluimme EFD- ryhmään, se oli kamalaa. Nyt ECR on kamalaa…Jos meillä ei olisi ryhmää, se olisi kamalaa… Kansan Uutiset hömpöttää samaa…Vasemmistoliiton ryhmässä on kommunisteja ja irlantilaisia nationalisteja. Kiva coctail. Kokoomus kihisee harmista… Siis kaikki hyvin.
Perussuomalaisten ryhmä on ECR
Sampo Terho ja Jussi Halla-aho liittyivät keskiviikkona Konservatiivien ja  Reformistien , ECR, EU-parlamenttiryhmään samanaikaisesti Tanskan Kansanpuolueen kanssa. Tanskan Kansanpuolue on pitäaikainen Perussuomalaisten yhteistyökumppani ja liittolainen Pohjoismaiden Neuvostosta. Puolue on Tanskassa EU- vaalien suurin neljällä paikallaan. Meille tuttu ja puoluekokouksessa Joensuussa viime vuonna puhunut Morten Messerscmidt, sai vaaleissa noin 450 000 ääntä ollen maansa ylivoimainen ääniharava. ECR-ryhmällä on nyt koossa 55 paikkaa, josta Perussuomalaisilla ja Tanskan Kansanpuolueella on yhteensä 6 paikkaa. Neuvottelimme yhtenä delegaationa ja saimme hyvän tuloksen. Yhteistyö tuo tulosta. Brysselin käytävillä jotkut suomalaiset byrokraatit ja kokoomuslaiset puhuivat jäsenyyttämme vastaan aina The Financial Timesia myöten. Nämä palturinpuhujat saivat pitkän nenän. Sampo ja Jussi saivat hyvän alun parlamenttikaudelleen. Onnittelen heitä ja kiitän samalla kaikkia ehdokkaitamme sekä ahkeria kentän toimijoita. Teidän työnne mahdollisti tämän. Meillä on nyt vaikutusvaltainen ryhmä,josta voi tulla Europarlamentin kolmanneksi suurin. Neuvottelut jatkuvat ryhmän voiman lisäämiseksi. Perussuomalaisten ääni kuuluu Euroopassa. Teimme , mitä lupasimme. Punavihreä suvaitsevaisto on kauhuissaan ja pikkuporvaristo harmissaan. Mitä sanoo media? Perussuomalaiset ovat tulleet jäädäkseen sekä Suomeen että Eurooppaan. Voitimme vaaleissa lisäpaikan. Se ja hyvät sekä pitkäaikaiset suhteet mahdollistivat tämän. Tieto kulkee ja olemme perillä, mitä EU:ssa tapahtuu. Kirves on jo puun juurella.
Sananvapaus ja 31 ääntä
Minulta on kysytty, miksi plokiani ei voi kommentoida. Syy on yksinkertainen. Palautetta tulee niin paljon, että en pysty vastaamaan kaikkiin viesteihin. Pahoittelut. Pidän sananvapautta arvokkaana. On hyvä, että Suomessa on keskustelupalstoja, jossa voi toteuttaa itseään. Minä sympatiseeraan 31 äänen ehdokkaita, joita ei valita valtuustoihin tai Eduskuntaan. Heidän mielipiteensä pitää tulla esiin. Vaikka ei kannatusta olekaan. Vaaleissa ei mitata oikeaa ja väärää mielipidettä. Vaaleissa mitataan eri puolueiden ja ehdokkaiden kannatus. Kun perustin Raimo Vistabackan, Urpo Leppäsen ja Kari J. Bärlundin kanssa Perussuomalaiset, lähdimme liikkeelle nollasta. Nyt Perussuomalaisilla on 38 kansanedustajaa, lähes 1200 valtuutettua, kaksi edustajaa Euroopan Parlamentissa ja lähes 10 000 jäsentä. Mistä tämä kertoo? Aika moni on kanssani samaa mieltä. Minua se kannustaa, joitakuita se harmittaa.
Muutama fakta tärähtäneistölle
Mitkä ovat avioliiton yleiset reunaehdot? 1. Solmitaan eri sukupuolten välillä, siis mies ja nainen. 2. Ikä. Lapsiavioliitot halutaan estää minimi-ikärajalla. 3. Määrä. Avioliitossa on kaksi osapuolta, yksi mies ja yksi nainen. Ei enempää. 4. Lähisukulaiset eivät voi solmia avioliittoa. Kannatan kaikkia näitä reunaehtoja. Nyt ja tulevaisuudessa. Homoliittojen kannattajat rajoittuvat mielellä vain kohtaan 1 ja vaikenevat muista. Avioliittolaki on tasa-arvoinen niiden kesken, jotka sen voivat solmia. Nykyistä avioliittoa ei ole mitään syytä muuttaa. Se, että olen katolilainen ei ole olennaista tässä. Katolisessa kirkossa avioliitto on sakramentti. Hyvä niin. Katolinen käsitys ei sido niitä, jotka eivät kirkkoon kuulu. Avioliittoon liittyy toivo lasten saamisesta. Jos olisin lehtimies, jota en ole, kysyisin kyllä kokoomuspomoksi pyrkiviltä ja muiltakin homoliittojen kannattajilta, haluavatko he muuttaa muitakin avioliiton reunaehtoja…tässä olisi hyvä kysymys vaikka Hesarin pätkäpääministeritenttiin.
Gallup ei yllättänyt
Perussuomalaisten kannatus on ollut pitkään vakiintunut 17-19 prosentin paikkeille. Uusin noteeraus oli 18,9 prosenttia. En yllättynyt. Kiersin maata viimeisen kuukauden raakasti ja lihaa säästämättä. Väkeä oli paljon ja se pieni epäilys…moni kävi sanomassa, että , kun et ole ehdolla…kehotin äänestämään Perussuomalaisia. Se ei riittänyt. Vaali-iltana tiesin, että nukkuminen vei jättipotin. Tiesin muutakin. Heikkohermoiset politiikan amatöörit – omat ja vieraat – huusivat suoli suorana, että puolue romahtaa. Tänään tutkimusjohtaja Jari Pajunen sanoi, että EU- vaalit ja eduskuntavaalit ovat aivan eri vaalit. Kun minä sanoin tuon, se oli selittelyä. Politiikassa ei saa hermo pettää. Voitimme yhden paikan lisää. Paikka saatiin omalla kovalla työllä – ja ilman minun ehdokkuuttani. Se on kelvollinen tulos. EU- vaali on raaka vaali, jossa hyväkin paikallinen ehdokas jää mopen osalle. Vaaleissa olleet ehdokkaat kylvivät ylivuotisen viljan, jonka sadonkorjuu on ensi kevään eduskuntavaaleissa. Niin kävi viimeksi ja niin käy uudestaan, kun ymmärretään, mitä pitää tehdä. Autan, jos apu kelpaa. En ihmettele, että heikkohermoiset hukkaavat herneensä, mutta mitä kirjoitetaan nyt politiikan toimittajien norsunluutorneissa…luen mielelläni Keskisen ja Elosen uusimmat aatokset, kun tuli luettua ne poutapilven kevyet edellisetkin kolumnit. Jussi Halla-aho otti vastuuta puolueesta ja teki miehen työn. Hän toi tuon toisen paikan. Kansa kannatti ja kannattajat kiittävät. En pidä tappiomielialan lietsojista. Heillä ei ole etulinjaan asiaa. Asiallinen arviointi on paikallaan. Kritiikitön ei pidä olla – pitää ymmärtää politiikkaa. Minulla on siihen mennyt koko elämä. Perussuomalaiset ovat voittaneet kaikki vaalit vuodesta 2006 lähtien. 2007,2008,2009,2011,2012 kahteen kertaan ja 2014. Siis kahdeksat putkeen. Ei pidä ylpistyä. Pitää tehdä töitä ja oikeita asioita. Viime kesän puoluekokouksessa Joensuussa päätin jäädä Suomeen. Se päätös vei meiltä yhden MEP-paikan, mutta tuo ensi keväänä monta kansanedustajapaikkaa. Jos olisin Brysseliin lähtenyt, en olisi tullut Eduskuntavaaleihin takaisin. Puoluetta johdetaan edestä. Sen teen lihaa – oman ja muiden – säästämättä. Ruma sana sanotaan niin kuin se on. xxx Liberaalipuolue Kokoomus etsii itselleen puheenjohtajaa. Miesehdokkaat kannattavat homoliittoja…kisan nainen ei kannata homoadoptiota. Lohtu sekin. Jos suurimmaksi meinaa, nimenomaan Kokoomus pitää haastaa. Arvottomuus avaa oikean kyljen. On Kokoomuksessa vielä niitäkin, jotka ymmärtävät, että avioliitto on miehen ja naisen välinen liitto. Homojen välinen liitto on homoliitto. Jotain Kokoomuksesta kertoo se,että homoliitot ovat omantunnonkysymys, mutta pakkoruotsi ei. Minulle ne ovat politiikan linjakysymyksiä.
Terveisiä Pyrsselistä
Tulin illankähmässä Pyrsselistä. Pimeyden ydin lötkötti ennallaan. Russelissa tiedettiin, että Perussuomalaiset voittivat vaalit. Mustamaalaus kaikkia vaalivoittajia kohtaan on kouristuksenomaista vanhan savikiekon pyörittämistä. Sain soittopyyntöjä koskien ryhmävalintaa pariltakymmeneltä medialta. En kommentoi mitään, ennen kuin on valmista. Se on sama englanniksi, ruotsiksi, ranskaksi, saksaksi,hesariksi ja iltalehdeksi. Antti Rinne ryhtyi valtiovarainministeriksi ja vaalitappion kärsinyt Kokoomus käyttäytyy kuin vaalivoittaja. Brysselissä pääministerin pakomatkaa hallituksesta pidetään säälittävänä. Hallituksen eväät on syöty. Kaik on mänt!
Tupla tuli!
Tupla tuli. Saimme toisen paikan. Kiitos kuuluu kaikille vaalityötä tehneille. Työtä tehtiin paljon ja kovaa. Äänet näissä vaaleissa olivat todella tiukassa. Onnea Jussille ja Sampolle. Siinä on työteliäs parivaljakko. Lähden tänään Brysseliin auttamaan hyvien valiokuntapaikkojen ja henkilökunnan saannissa. Vaalivoittajia Suomessa oli kaksi, Perussuomalaiset ja Vasemmistoliitto. Paikat menettivät Vihreät ja Kristillisdemokraatit. Muutokset olivat pieniä. Saimme lisäpaikan, yli 59 000 ääntä enemmän kuin viimeksi. Suurempi eteneminen kaatui äänestysprosentin alhaisuuteen. Moni Perussuomalainen nukkui. Ennustin vaalien äänestysprosentin YLE: n vaalitentissä desimaalilleen oikein, 40,9. Tällä prosentilla tulee tällainen tulos. Alhainen prosentti rokotti meitä ja SDP:ta. Kokoomus itse asiassa polki paikallaan ja hävisi. Prosentti jopa laski. Pieni tappio porvareille heidän leipälajissaan. Ei hurraamista. Suuri voitto suli tappioksi, ei tullut neljää paikkaa. Keskustan kannatus hieman nousi. Punavihreät päätyivät tasapeliin. Vasemmistoliitto ja Vihreät ovat samalla kaukalolla. Vihreät menetti sen verran, mitä kommaripohjaiset voittivat. Rkp sai paikkansa alhaisen äänestysprosentin vuoksi. Kristillisten Sari Essayahin kohtalo oli kova. Hän on hyvä edustaja, hyvä ihminen sai pahan palkan. Täytyy olla realisti. Perussuomalaiset vakiintuvat vaali vaalilta. Voitimme nämäkin vaalit, emme tosin Suomen ennätyksellä. Tosiasia on, että Kokoomuksella ja Keskustalla on yksi paikka enemmän kuin meillä, SDP: lla saman verran ja meillä on yksi enemmän kuin Vasemmistoliitolla, Vihreillä ja RKP: lla. Meillä on tiukkaan poljettu peruskannatus. Sen päälle on hyvä rakentaa. Helsingissä olimme suurin puolue Jakomäessä ja yhdellä Kontulan äänestysalueella. Omalla alueella Iivisniemessä olimme kakkosia. Ykkösiä olimme Uuraisilla ja Kankaanpäässä. Laura Huhtasaari sai Porissa eniten ääniä. Nyt lähdemme jäsenäänestykseen ja aloitamme työn seuraavia eduskuntavaaleja varten. Olisiko oma ehdokkuuteeni nostanut puolueemme kannatusta suuremmaksi?  Varmasti olisi.Spekulointi on turhaa. Saimme kaksi paikkaa ilman ehdokkuuttani. Ei hassumpaa, mitä enemmän sitä pohtii. Olen nyt Suomessa ja annan täällä kaikkeni. Pronssia tuli. Paikat lasketaan. Kiitän ehdokkaita ja kenttää. Teitte suurtyön. Voititte nämä vaalit meille. Suomessa ei ole vielä tajuttu, mitä kello löi ympäri Eurooppaa. Minä tiedän. Itsenäisyyspuolue on Britannian suurin, samoin Tanskan kansanpuolue Tanskan suurin. Puhumattakaan kaikesta muusta tapahtuneesta. Meidän täytyy katsoa tämä vaali tarkasti läpi. Ottaa opiksi ja mennä eteenpäin. Voitimme nämä vaalit. Tupla tuli. Kiitos, voimia ja varjelusta tuleviin taistoihin. Me tulemme jälleen!
Voitto on meidän
Äänestetään Perussuomalaiset vaalivoittoon! Voitto on meidän – ei yksin pelastusarmeijan. Vaalityö on ollut vaikuttavaa, kenttä ja ehdokkaat ovat panneet itsensä likoon. Perussuomalaiset ovat Euroopassa isänmaan asialla. Kaikki on mahdollista sille, joka uskoo.
Yle ei korjaa virhettään
En ole vaikea ihminen. Kyvyttömyys ärsyttää. Yle julkaisin eilen gallupin, jonka lukujen perusteella paikat pitää jakaa. Yle/taloustutkimus ei tyytynyt kylmiin lukuihin, vaan tuotti ennusteen ennusteen… Kylmien lukujen perusteella. Paikkajako on seuraava: 1. Kokoomus, 3 paikkaa 2. Keskusta, 3 paikkaa 3. PerusS , 3 paikkaa. 4. SDP, 2 paikkaa 5. Vihr, 1 paikka 6. Vas, 1 paikka Yle jätti kylmät luvut sikseen ja teki uutisen, jossa Kokoomuksesta leivottiin suurvoittaja Perussuomalaisten kustannuksella. Tätä omaa ennusteen ennustetta toitotettiin koko päivä. Lukion ensimmäisellä luokalla opetetaan vaalilasku. Luulisi noin suuresta talosta/ taloustutkimuksesta löytyvän laskutaitoisen ihmisen… Tänään kierrän Parkanossa, Ikaalisisissa ja Tampereella. Huomenna Helsingin Jakomäki, Vantaan Koivukylä ja Korso, Kerava ja Espoo. Olen kiitollinen, että saan johtaa tätä kansanliikettä. Elämä on suuri lahja, josta pitää ottaa kaikki irti.
Työ maistuu
Pääministeri Katainen otti hatkat ja valtiovarainministeri Urpilainen sai potkut. Minulta kyseltiin eilen laajalla vaalikiertueella Joensuu, Tuusniemi, Kuopio, Konnevesi, Äänekoski ja Jyväskylä, että koska minä lähden. Sitä kysyi myös Keskisuomalainen-lehti. Työ maistuu. Vien Perussuomalaiset eduskuntavaaleihin, kuten lupasin Joensuun puoluekokouksessa kesällä 2013. En ole lähdössä mihinkään, sillä motivaatio on kohdallaan ja puolue hyvässä iskussa.
Elämäni ravihetki
A.T.Vihtori otti tänään Lappeenrannassa uransa ensimmäisen voiton. Yritys oli 94. kerta. Meidän hevonen voitti ravilähdön! Loimikin tuli. Täytyy pyytää se Majoniemiltä kesämökille lainaan. Nukun viikon sen alla. Kevät on ollut erinomainen. Millwall säilyi sarjassa viime lauantaina viimeisellä kierroksella. Ja nyt tämä. Kaksari on kiinni. Vielä troikka, Perussuomalaisten eurojytky. Ei kaksi ilman kolmatta. Huomenna Joensuu, Kuopio, Äänekoski ja Jyväskylä. Ei se ainakaan yrityksen ja työn puutteesta kiinni jää. Nyt taistellaan.
Elämä on raakaa
Elämä on raakaa, sanoi teurastaja Kivelä. Nämä ammattimiehen sanat tulivat ensimmäisenä mieleen, kun kuulin SDP:n puheenjohtajavaalin tulokset. Antti Rinne voitti. Siitä onnittelut hänelle. Minut valittiin Perussuomalaisten puheenjohtajaksi lähes 17 vuotta sitten. Se on edelleen paras päiväni politiikassa, Eduskuntaan pääsy tulee toisena ja Jytky yltää pronssille. Tulin Jutta Urpilaisen kanssa Eduskuntaan vuonna 2003. Aloitimme molemmat Lakivaliokunnassa, Eduskunnan Siperiassa. Olemme tulleet hyvin toimeen. En tiedä, miltä Jutasta tuntuu, mutta tiedän, että tuntuu. Onnittelusähke Antti Rinteelle lähtee vielä tänään. Suomilaivan komentosillalta, kapteeni lähti itse ja ensin, sitten perämies lähetettiin. On politiikka kovaa leikkiä, ikään kuin en sitä tietäisi. Pääministerivaaliin on nyt lasautus valmiina. TIMO SOINI- KOKEMUSTA.
Oulussa puhuttiin politiikkaa
Haukiputaan vaalitilaisuudessa perjantaina tapasin Millwall-fani Riston. Lauantaina saimme iloita yhdessä sarjapaikan säilymisestä, molemmat tahoillamme. No one likes us, we dont care. We are Millwall from The Den. Risto vuodesta 1967 ja minä vuodesta 1976. Lions forever. Viikonlopun puolueneuvoston kokous oli erinomainen. Satoja Perussuomalaisia puhumassa politiikkaa. Nyt siihen oli kaksi päivää aikaa. Kentän evästykset ovat arvokkaita. Sieltä, kansan syvistä riveistä, voima kumpuaa. Perussuomalaisilla on viime kesänä puoluekokouksessa valittu yksimielinen puoluejohto. Sisäinen valtataistelu raatelee sekä Kokoomusta että SDP:tä. Perussuomalaiset keskittyvät asiaan ja linjaan. Tämä tuo tulosta. Meillä on eduskuntavaaliohjelman runko nyt kasassa. EU- vaaliehdokkaat tekevät hyvää työtä. Nyt koko kenttä liikkeelle ja voitto on varma. Meillä oli mukavaa yhdessä. Iltajuhlan kruunasi Mamban konsertti. Cicero sanoi aikanaan, että terve mies ei tanssi. Nyt tanssi. xxx Yhtä asiaa silti ihmettelen. Perussuomalaiset on Suomen kiinnostavin puolue. Oulun kokouksessa politiikan toimittajat ja tutkijat olisivat todella voineet haastatella ja tutustua satoihin valtuutettuihin, paikalla oli vain muutama alan ammattilainen. Oppimismahdollisuus hukattiin. Uiko valtakunnan päälehti tai MTV3 niin syvällä, ettei matkarahoja saada kasaan… Kyyti vantaalaisen kaupunginvaltuutetun Juha Simosen Volkkarikuplan kyydissä olisi ollut järjestettävissä. Siinä olisi tullut kokemusta Perussuomalaisen duunarimiehen sielunmaisemasta 1281 kilometrinnverran.
Onnistunut Vappukierros ja suruviesti
Kello soi 5.30. Pajusen Kalle vei minut lentokentälle. Koneella Vaasaan puhumaan, samassa koneessa edustaja Kari Uotila ja Ay-johtaja Ann Selin sekä neljä muuta matkustajaa. Sellainen on poliittisen vaikuttajan Vappu. Vaasan Rewellcenterissä minulla oli runsaat 400 kuulijaa. Puitteet olivat upeat, kiitos Vaasan Perussuomalaisille ja johtaja Jaana Heikkoselle. Mahtavat puitteet. Perussuomalaisten teltta oli hoidettu torilla ensiluokkaisesti. Kokkolan tori oli täynnä kuulijoita, useita satoja. Lohisoppaa. Kaikki pelasi taas järjestelyjen osalta. Kiitos Kokkolan Perussuomalaiset. Kaustinen, tuo yhdentoista Perussuomalaisvaltuutetun pitäjä, kunnossa, kuten aina. Makkarasoppaa Mersun takapenkillä. Väkeä raviradalla reilusti toista sataa. Hienoa kertakaikkiaan. Ylivieska alkuillasta. Sali taas täynnä, reilusti sata kuulijaa. Valtuutetut paikalla ja neuvottelut kunnan johdon kanssa.Perusmehua. Hyvin hoidettu Ylivieska. Perussuomalaisten ryhmäkumppanit EFD-ryhmässä, Itsenäisyyspuolue Britanniassa ja Tanskan kansanpuolue ovat gallupeissa kiinni maansa suurimman puolueen paikassa EU-vaaleissa. Perussuomalaiset on puolue, joka ei ole yksin Euroopassa. Nyt painetaan kolme viikkoa töitä ja vaalivoitto, EuroJytky, on meidän. Kiitos myös ehdokkaat Marko Kulpakko, Toimi Kankaanniemi, Maria Tolppanen ja Pirkko Mattila sekä Niko. xxx Päivän suruviestin toi ystäväni, avustajani Brysselistä ja Tampereen kaupunginvaltuutettu Tiina Elovaara. Tampereen Perussuomalaisten pidetty puuhamies ja osastomme varapuheenjohtaja Nils Rosvall menehtyi vapputilaisuudessamme Tampereella sairauskohtaukseen. Nils sai lähteä ystävien ympäröimänä kauniilta käsivarsilta ikuisille käsivarsille. Perussuomalaisten ilmapallot nousivat yläilmoihin saattamaan puolueveljeä. Lepää rauhassa puolueveli Nils, olet hyvän työn tehnyt.
Tosiasia Soinin esiintymisestä
Esiinnyin keskiviikkona puheenjohtajatentissä. Homma hoitui hyvin. Sain kahmalokaupalla hyvää palautetta. Tuona iltana en saanut edes yhtä kielteistä meiliä saati tekstiviestiä. Kun Ylen toimittaja kirjoitti asiasta näkemyksensä, saatiin uutinen. Eilen palautetta tuli enemmänkin, pääosin myönteistä, mutta myös kielteistä. Vastasin muutamaan ja kysyin, katsoitko ohjelman vai luitko toimittajan kolumnin ja sain useammman rehellisen vastauksen, en nähnyt ohjelmaa, otin kantaa kolumnin pohjalta….niinpä niin. Arvostan rehellisyyttä. Liitän tähän ” Tarun ” meilin. Sain tällaisen palautteen kansalaiselta. Tässä on kestävä näkemys siitä mitä sanoin. Hei! Katsoin eilen illalla ruotsinkielistä vaalitenttiä televisiosta. Monta mielenkiintoista aihetta tulee jälleen tapetille vaalien myötä. Sinulla oli erinomainen mielipide pakolaisten hoitamisesta mieluiten omassa maassaan. Muutamalla sanalla asia kolahti katsojille. Näinhän se olisi parasta kaikille osapuolille! Mikäli oma maa ei siihen kykene, niin telttaleiri pystyyn heti naapurimaan puolelle. Siinä on enemmän painetta saada kotimaan asiat nopeammin kuntoon. Näissä pakolaisasioissa on huono ojentaa muita, jos itse on hoitanut asiansa huonosti. Tämän suhteen Suomen ei tarvitse hävetä. Päinvastoin. Voisitte jopa ”vennamolaisina” nostaa selvemmin esiin miten Suomi on omat pakolaisensa hoitanut sotien jälkeen. Evakot asutettiin Suomeen, vaikka siihen liittyi aikanaan verta, hikeä ja kyyneleitäkin. Olisi ollut todella onnetonta lähettää 400.000 karjalaista pitkin Eurooppaa etsimään uutta elämää. Nyt kun katsoo tilannetta, niin se on paras mahdollinen sekä kantasuomalaisten että evakkojen kannalta. Ihmisyyden nimissä kukin pakolainen on onnellisin omassa kulttuurissaan, ilmastossaan, suvussaan ja mahdollisuudessaan päästä kykyjään vastaavaan sosio-ekonomiseen asemaan omassa maassaan. Olen parhaillaan lukemassa uusinta kirjaasi. Tunnustan jopa, että minäkin olin vuosia sitten sitä mieltä että ”oikea mies, väärä puolue”. Olen kantani vaihtanut ja äänestänyt perussuomalaisia useissa viime vaaleissa. Lykkyä vaalityöhön! Nimim. Taru
Erikoisen mukava päivä
Tänään oli hyvä ja mielenkiintoinen päivä. Aamuni alkoi keskusteluilla kongressiedustaja Michele Bachmannin kanssa. Bachmann on voimakastahtoinen lähellä Tea Partya oleva republikaanipoliitikko. Keskustelimme tunnin mitä erilaisimmista asioista. Pidin hänen suorasta tyylistään. En tunnistanut häntä sellaiseksi ihmiseksi, minkälaiseksi häntä on mediassa usein leimattu. Michele on mukava nainen, joka uskaltaa esittää kantansa ja puolustaa sitä. Tulimme hyvin toimeen. Näiden keskustelujen jälkeen kiirehdin ruotsinkieliseen vaalikeskusteluun. Keskustelu sujui normaalisti siihen saakka,kun vihreät ja vasemmistoliitto alkoivat brändätä Perussuomalaisia pakolais- ja siirtolaispolitiikasta. Sama laulu ja samat laulajat. Päätin ottaa haasteen vastaan. En alistu, että minua leimataan ihmisvastaiseksi. Palautetta tuli roppakaupalla. Myönteistä. Olen sanonut ja kirjoittanut, että minulle maahanmuuttoteema ei ole pääasia. Se on osa puolueen ohjelmaa ja puolustan aina yhdessä sovittua linjaa. Jos naapurit nostavat tämän teeman esiin, se on heidän valintansa. Minä vastaan. Kyselytunti oli vauhdikas ja saimme hyvin linjaamme esiin etenkin työllisyyskysymyksissä. Alkuillasta minulla oli ilo olla isäntänä Daniel Hannanin ja Sampo Terhon EU- vaalitilaisuudessa. Hannan on ollut EU-parlamentissa 15 vuotta. Hän ja Sampo kävivät erinomaisen keskustelun, joka lähetettiin suorana puolueen nettisivuilla. Nyt alkaa olla politiikassa taas nenän mallia. Rynnistyksemme on alkanut. Meidän EU-politiikkamme on ollut oikeaa. Nyt viedään viesti perille. Kovalla loppukirillä nousemme suurimmaksi vaalivoittajaksi.
Niin on, jos siltä näyttää
Pravda ei pettänyt. Vollotus on voimissaan. Niin on, jos siltä näyttää. Pääsiäinen ahdistaa…totuus tekee vapaaksi.
Siunattua Pääsiäistä
Mistä tietää, että Pääsiäinen on tulossa? Siitä, että sekä Helsingin Sanomiin että Iltapäivälehtiin ilmestyy pakanoiden vollotusta kristinuskosta. Kovasti se tuntuu heitä kinnostavan, mihin he eivät itse usko. Mikä järki sellaista on vastustaa, mitä ei ole olemassa? Suomi on ollut kristitty kansa. Kulttuurikristillinen perimämme on vahva. Jokaisen henkilökohtainen usko Jumalaan on sitten asia erikseen. Minä en pidä vakan alla kynttilää. Olen kristitty. Sanon, mitä olen mieltä. Asiasta kuin asiasta. Perussuomalaisuus on sitä, oikeutta olla häpeämättä sitä mieltä mitä on. Ja vastata siitä. Pyytää anteeksi ja antaa anteeksi. Perussuomalaisten puolueohjelmassa ei lue sattumalta, että olemme kristillis-sosiaalinen liike. Kenenkään uskoa ja autuutta ei tentata , eikä kysellä. Jokaisella on oikeus uskoa tai olla uskomatta. Perussuomalaiset tunnustavat maamme kulttuurihistoriallisen perinnön ja kunnioittavat sitä. Siunauttua Pääsiäsistä! Myös niille, jotka eivät sitä vietä, mutta joille pääsiäisvapaat silti kelpaavat.
Terveisiä Lontoosta
Kävin Lontoossa Nomuralla ja Moodysilla. Muutenkin mittailin katuja. Jäin syviin mietteisiin. Tämän hallituksen jäljiltä on kasapäin pulmia. Luin vaimon Hesarista Petri Sajarin kirjoituksen. Niinpä. Eurottuminen ja suomettuminen ovat sukua toisilleen. Isä sanoi minulle, kun olin pieni, kysy, jos on epäselvää. Sitä neuvoa olen koittanut kantaa mukana. Suomi on yhden totuuden maa ja se on liian vähän. Olen puolustanut hyvinvointimalliamme, kun arvojani on arvostettu. Tilanne on muuttunut. Arvonihilismi tunkee joka paikkaan. Solidaarisuuteni heikkenee kovaa kyytiä. Perhe, suku, klaani, lääni ja valtio. Perhe on puolellani, kenen puolella on Suomen valtio. Ranskalaisten pankkien? EU- vaalit voitetaan kahdella kärjellä. Tänään tajusin millä. Pääsiäisen jälkeen kova ralli päälle. E ja M , niillä se potti otetaan.
Kun veto loppuu
Jyrki Kataiselta katosi intohimo politiikkaan. Se ei ollut enää fantastista. Tiedän mitä tuollainen pohdinta on. Katainen on kokenut kosmisen kylmän. Hetken, jolloin on täysin yksin. Ratkaisu helpottaa – oli se mikä tahansa. Minä päätin jatkaa, Katainen päätti lähteä. Politiikassa pärjää ainoastaan, jos uskoo siihen, mitä tekee. Paineet pitää purkaa, se on henkisen epämukavuuden kestämisen edellytys. Aloitin kirjoittaa kirjaani noin vuosi sitten. Kysyin itseltäni, vieläkö jaksan ja haluanko. Vastaus oli kyllä, MUTTA tunto oli putsattava. Kirjoitin kirjan Jytkystä, sen johtamisesta ja siitä, miltä se tuntuu. Kirjan piti olla rohkea ja hauska. Sitä se on. Olen suora mies. Sanon ja kirjoitan, mitä olen mieltä. Jatkan, koska haluan jatkaa. Kirjoitin kirjan, jotta pystyn jatkamaan. Minulla ei ole mitään hampaankolossa, ne ovat puhtaat. Puhdistin ne kirjoittamalla oman näkemykseni. Kataisella ei ollut aikaa kirjoittaa, hän ei nähnyt enää syytä jatkaa. Kun veto loppuu, on hetki aikaa, ennen kuin työntö alkaa. Tuon H-hetken Katainen valitsi.Yksin.
Lue niin ymmärrät
Kirjani Peruspomo julkaistiin tänään. Hämmästyttävän moni on jo kirjan lukenut. Eiköhän siitä vielä lööppiä pukkaa.Ellei,erehdyn. Moni riemastui, osa pahastui. Se on luonnollista. Minä en selittele enkä silottele. Kirja on minun näkemykseni kuudesta viimeisestä vuodesta. Tiinanen on tosikko – en olisi uskonut. Pidin huumorimiehenä. Smile. Lue niin ymmärrät.
Perussuomalaisten vaalistartti
Meillä oli puolueessa vilkas päivä eilen lauantaina. Puoluevaltuusto kokoontui 85 hengen voimalla. Saimme uuden puoluehallituksen, hyväksyimme tilit ja toimintakertomuksen. Henki oli yksimielinen. Olin iloinen saadessani yksimielisen tuen toiminnalleni SOTE- sovussa. Annan tälle puolueväen tuelle suuren arvon. Jouduin tekemään mukaanmenopäätöksen pienellä porukalla, joskus puheenjohtaja joutuu niihin tilanteisiin. Pitää tietää, mikä on oma linja ja mitä voimme hyväksyä. Esitin yhdessä eduskuntaryhmän puheenjohtaja Jari Lindströmin kanssa, että Perussuomalaiset tekevät välikysymyksen lapsilisien leikkauksista. Aloite sai voimakasta tukea myös Keskustalta. Päätöksen asiasta tekee Perussuomalaisten eduskuntaryhmä alkavalla viikolla. xxx Kentän työjuhla oli kaikinpuolin hieno tilaisuus. Puitteet olivat asialliset. Oli ilo tavata kenttäväkeä joka puolelta Suomea. Minä sain tästä voimaa – en ole yksin. Meitä on paljon. Satojen Perussuomalaisten puheenporina oli kivaa kuultavaa. Nauravia naamoja – hyvää tuulta. Ja asiaa. Julkistimme oman EU – vaaliohjelmamme, jonka esitteli Sampo Terho, seuraajani Brysselin pimeässä ytimessä. Ohjelma on hyvin mietitty tasapainoinen kokonaisuus, jossa kiteytyy puolueen linja. Lähdemme asia edellä Eurooppaan. Meillä on hyvä, täysi, lista.Tavoitteena on kolme paikkaa. Se saadaan kovalla työllä. Puoluesihteeri Riikka Slunga-Poutsalo kehui kentän työn ja kannusti uusiin ponnistuksiin. xxx Ainoan särön hienoon juhlaan järjesti koko kansan YLE. Olen saanut useampia viestejä kautta maan, että, miksi YLEn pääuutiset eivät pitäneet Suomen suurimman oppositiopuolueen satapäistä tilaisuutta ja EU-vaaliohjelman julkistamista uutisena? MTV3 uutiset uutisoivat pääuutisissaan tapahtuman näyttävästi sekä Kympin uutisissa että netissä. Saman tekivät Helsingin Sanomat ja molempien iltapäivälehtien nettilehdet. Oma nettilehtemme videolinkkeineen saa suitsutusta Perussuomalaisilta kautta maan. YLE potki viime viikolla ajankohtaisohjelmistaan pois jo ohjelmiin kutsutut Jussi Halla-ahon ja Jari Lindströmin. Pääuutisissa veivattiin minuuttitolkulla sekä Keskustaa että SDPta koskevia uutisia. Edes esitys välikysymyksestä, johon Keskusta lupaa yhtyä, ei ollut YLElle uutinen pääuutisissa kerrottavaksi. Miksi minä kitisen tästä, siksi, että omat kannattajat antavat asiasta kitkuista palautetta. Tiedotusporukkamme ottavat asian YLEn kanssa esille. Se ei ole puheenjohtajan tehtävä. xxx Lähden tänään Georgiaan NB8- maiden Ulkoasianvaliokuntien puheenjohtajien kokoukseen. Palaan takaisin keskiviikkoiltana. Torstaina on kirjani, Peruspomo, julkistamistilaisuus. Siitä saadaan hyvä vauhti torstain ryhmäkokoukseen.
Kataisen hallitus hajosi
Kataisen hallitus hajosi. Hallituksen kokoonpano oli alun perin luonnoton. Kapitalisti ja kommunisti eivät mahdu samaan hallitukseen. SDP ja Vihreät vetivät tukensa Arhinmäeltä. No Stubb lohduttaa…twiitillä. Ajan kuva sekin. Täytyy nyt kaikessa rauhassa tutkia kehyspäätöksen sisältö. Jyrki Yrttiaho lupasi, ettei hän ole vihainen potkut saatuaan,  kun häntä tullaan pyytämään takaisin Vasemmistoliiton ryhmään. On kotiinpaluun aika. Konjakki tuoksuu Kokoomuksen huoneesta Kulttuuritalolle asti. Saihan Kokoomus sidottua vasemmiston suurpankkien pelastamiseen, turha siinä on miljoonista vollottaa, kun on miljardit maksettu. Pienten puoluiden pelivara on nyt syöty. Vasemmistoliitto otti ne evääkseen matkalla Egyptin korpeen. xxx Liityin SMP:n jäseneksi 26.3.1979. Siitä on 35 vuotta. Olen niistä ylpeä. Kukapa olisi uskonut, mitä kaikkea siihen aikaan mahtuu. Elämä ottaa ja opettaa. Olen kiitollinen.
Pöhköily kuriin – Suvivirsi säilytettävä
Voiko pykäläidiotismilla olla mitään rajaa? On käsittämätöntä, että apulaisoikeuskansleri näkee Suvivirren laulamisen kouluissa ongelmallisena. Suvivirsi on osa suomalaista sielunmaisemaa ja kulttuuriperimää. Se pitää voida laulaa, silloin kun laulattaa. En hyväksy kulttuurillisia kieltolakeja. Päätin laulaa Suvivirren heti työhuoneessani ja niin myös tein. Ei ole vielä pidätetty.
Raakaa työtä
Saimme sovun Sote-uudistuksesta. Jouduimme vaikeisiin neuvotteluihin nopealla aikataululla. Sote on ollut solmussa kolme vuotta. En käy ketään moittimaan. Sen sijaan annan tunnustuksen omille edustajille. Tällaisia neuotteluja ei voi käydä julkisuudessa ja julkisesti. Jouduin päättäään nopeasti, mikä on tavoite ja kuka nimetään meidän neuvottelijaksi. Kokoomus, SDP, Keskusta ja Perussuomalaiset nimesivät kukin yhden neuvottelijan, joille puolueiden puheenjohtajat antoivat valtuudet tehdä pohjaesityksen. Nimesin Hanna Mäntylän, joka on valiokuntavastaavamme sosiaali- ja terveysvaliokunnassa. Hän ja ylilääkäri Mauno Vanhala, valtuutettumme ja Jyväskylän perusturvalautakunnan puheenjohtaja tekivät raakaa työtä. Minä väänsin oman osani Kataisen, Urpilaisen ja Sipilän kanssa. Ryhmän puheenjohtaja Jari Lindström pidettiin ajan tasalla. Sopu syntyi ja työ jatkuu parlamentaarisessa ohjausryhmässä. Vaadimme koko ajan parlamentaarista valmistelua. Nyt se toteutuu. Kytkös kuntauudistukseen murtui. Pakkoliitospolitiikalta putosi pohja. Perussuomalaiset osoittivat yhteistyökykynsä. Mikään ei ole täydellistä. Teimme parhaamme. xxx Ulkoasiainvaliokunnan puheenjohtajana on pitänyt kiirettä. Johdollani on UaV on rutistanut yksimielisiä mietintöjä ja lausuntoja. Työtä on ollut tarpeeksi. xxx Rosoa löytyy. Ensi lauantaina julkistetaan puolueemme EU-vaaliohjelma Helsingissä. Teemme tapahtumasta Perussuomalaisen kentän juhlan. Meillä on hyvät mahdollisuudet kolmeen paikkaan. Osaamme vaalitaistelun. Perussuomalaiset osaavat sekä kisata että sopia. Tämä linja on saatava läpi omiin porukoihin joka kunnassa. xxx Luin Leena Sharman kirjan, Ne. Hyvä kirja meistä Perussuomalaisista.
Kummallista haromista
Kepu se aina jaksaa riemastuttaa. Väyrynen vastustaa EU:ta, NATO:a ja Venäjän vastaisia pakotteita. Olli Rehn taas kannattaa niitä kaikkia. Helsingin Sanomista jäi Mikael Pentikäiseen vahva NATO- kaipuu. Mikä erottaa Pentikäisen ja Rehnin? Ei mikään.  Mikä yhdistää Väyrysen edellä mainittuihin herroihin. Kepun jäsenkirja. Tämä kaikki on tietysti loogista ja palvelee äänestäjän kuluttajansuojaa… SDP:n Rinne ilmoittaa, että hän voisi olla SDP:n puheenjohtaja olematta ministeri…seuraavien eduskuntavaalien jälkeen se ei olisi mikään ongelma. Miten puolueen puheenjohtaja muuttaisi menon SDP:ssa, jos hän ei johtaisi sitä kokonaisvaltaisesti. Ei mitenkään. Rinteen lausuma on yhtä päätön, jos minä johtaisin puolueeni hallitukseen ja päättäisin jäädä itse ulos. Jos ei ole mitään järkevää sanottavaa, ei kannata sanoa mitään. Lupasin tänä keväänä käydä kaksi kertaa puhumassa luterilaisessa kirkossa. Yksi on takana, toinen edessä. Ensimmäinen ja viimeinen. Niin se menee. Paluuta ei ole.
Militanttia propagandaa
Homoliittoja kannattava kansanliike on tänään julkaissut maksetun mielipidemittauksen, jonka mukaan heidän itsensä kannattaman hankkeen kannatus on kasvanut. Kannatusmittaus sattui sopivasti samaan päivään, kun asia oli lakivaliokunnan julkisessa kuulemisessa. Edellinen samaa teemaa koskeva ns. tutkimus kansanedustajien keskuudesta julkaistiin ajankohtaisohjelmassa, jossa olin vieraana muutama viikko sitten. Mittaustulos oli sekin kysyjälle mieluinen. Näin tehdään militanttia propagandaa. Kun oma asia on esillä, siihen tuodaan  ” tutkimustulos ” tueksi. Mielipidemittausten tilaaminen ei ole ilmaista touhua. Tiedän tämän, koska Perussuomalaiset ovat teetättäneet niitä. Emme tosin kysy homoliitoista. Toivon, että homoliittojen kannattajat avoimesti kertovat, mitä heidän tilaamansa mielipidemittaukset maksavat ja mistä rahat niihin on saatu? Media julkaisee täysin kritiikittä nämä itse maksetut mittaustulokset, kyselemättä maksajan perään? Autan vähän, siis miksi tulos julkistettiin tänään, paljonko maksoi ja kuka maksoi? Ja mistä rahat? xxx Erityinen kiitos luovuudesta täytyy antaa Kokoomuksen verkkouutisille, joka hoksasi napata homoliittotiedustelun datasta puoluekannatuksen, jossa Kokoomus oli keulilla ja Perussuomalaiset kakkosena. Voiko näihin tuloksiin luottaa? Tuskin vaikka hopea ei ole häpeä. Viimeinen gallup ennen eduskuntavaaleja lupasi meille 15,4 prosentin kannatuksen, vaalitulos oli 19,1 prosenttia. Samalla korjauskertoimella olisimme keulilla.
Takaisin kehiin
Nivelside on parempi. Se ei parane poliittisella päätöksellä. Minulla oli viime viikolla hieman tavanomaista enemmän aikaa seurata mediaa. Ukraina oli tietysti päällimmäisenä. On hyvä, että pääministeri antaa Ukrainasta ilmoituksen Eduskunnalle ensi keskiviikkona. Neuvotteluratkaisu on saatava aikaan. Pakotelinja vahingoittaa kaikkia – meitä aivan erityisesti. Puolustusministeri Carl Haglundin kravattimielenilmaus on samaa tasoa Paavo Arhinmäen sateenkaarilipun heiluttelun kanssa. Mitään hyötyä siitä ei ole. Kumpi heistä lakkaa seuraavaksi kyntensä? Vakavat asiat pitää vakaasti hoitaa. Kun hoidetaan isänmaan asioita, ei pikkukikkailulle ole sijaa. xxx Gallup tuli. Sanon kuten aina, oli laskua tai nousua, niihin ei pidä höyrähtää. Kaikki muutokset olivat virhemarginaalin sisällä. Selityksiä sen sijaan annettiin monia. Ylen mielestä Perussuomalaisten kannatus on laskenut, kun minä olen ollut vähemmän julkisuudessa, eli TS= PS. Oma näkemykseni on,  että Keskustan ja Kokoomuksen kannatukset seilaavat keskenään. Perussuomalaisten viime kuukausi ei julkisuudessa mennyt ihan nappiin. Heti, kun yhtenäinen kuva kärsii, tulee miinusta. Ainakin mielikuvissa. Todennäköisintä on, että kantansa salanneissa oli Perussuomalaisia entistä suurempi osa. EU- vaalit voitetaan, kun pysytään linjalla ja linjassa. EU- myönteinen propaganda on voimistunut, pian se ampuu yli ja siinä on vastaiskun paikka. xxx Viikon sairausloma vahvisti päätöstäni pysyä twitterin ulkopuolella. Niin hemmetin tyhmiä ja vastuuttomia twiittejä, kun viime viikolla mediassa oli ylenpalttisesti, en ole aikaisemmin huomannut. Missä vaiheessa ministereistä on tullut pahaisia kielikelloja, jotka kailottavat kaikki kokemuksensa kansalle tiedoksi. Mikään järkevä politiikka ei ole mahdollista, mikäli ei osaa pitää suutaan kiinni.
Ulkoasianvaliokunta koolle pyynnöstäni
Päätin pyytää Ulkoasianvaliokuntaa koolle myöhään eilen illalla. Kokous pidetään tänään sunnuntaina klo 16.30, kuultavana on ulkoministeri Erkki Tuomioja, joka matkustaa huomenna Brysseliin EU:n Ulkoasianneuvoston kokoukseen. On tärkeää, että Eduskunta saa asiasta kaiken ajantasaisen tiedon. Tämä mahdollistaa myös kannanmuodostuksen ja mandaatin. Itse en pääse tämänpäiväiseen kokoukseen. Nilkkani kuvattiin perjantaina ja minut määrättiin viikon mittaiselle sairauslomalle. Vasemman nilkan nivelside on rikki. Varapuheenjohtaja Pertti Salolainen johtaa tämänpäiväisen kokouksen.
Saksassa poistettiin äänikynnys EU- vaaleissa
Olin lauantaina Ykkösaamun vieraana. Palautteesta päätellen haastattelu meni normaalisti. Olen tässä viime päivät odotellut, koska ja missä Suomessa uutisoidaan päätös,jonka mukaan Saksa poistaa äänikynnyksen EU- vaaleissa ja mitä se merkitsee. Suomalaisilla tiedotusvälineillä on kirjeenvaihtajat sekä Berliinissä että Brysselissä. Herätys. Autan vähän. Äänikynnyksen poistaminen tietää varmasti sitä, että Saksasta tulee tuntuva määrä eurokriittisiä euroedustajia valituksi, ehkäpä jopa 10-12 paikkaa eli karkeasti sen verran, mitä Suomella on euromyönteisiä edustajia. Mihin ryhmään he mahtavat mennä… xxx Kokoomus on kuulemma vastavoima populismille. Ennen se oli vastavoima sosialismille ja kommunismille. Nykyään se on niiden kanssa samassa hallituksessa. Mitä tästä pitäisi päätellä?
Kentän voima – elävä kansanliike
Perussuomalaiset on kansan puolue. Osallistuin kaksipäiväiseen piirijärjestöjemme koulutus- ja ideointitilaisuuteen Helsingissä. Eteenpäin on menty. Sain päivityksen, missä mennään. Olen nähnyt tämän puolueen Egyptin ajat. Ei ollut kannnatusta, ei rahaa, ei organisaatiota, ei äänestäjiä, ei jäseniä. Tilanne on muuttunut, koska me olemme sen muuttaneet. Työllä ja yhteistyöllä. Puolue on noussut nollilta puolueeksi, jota viime eduskuntavaaleissa äänesti runsaat 560 000 suomalaista. Kannatus tulee politiikan sisällöstä. Murtumaton peruslinja on menestyksen perusta. Olen tyytyväinen näkemääni ja kuulemaani. Tiedän, mitä meillä on ja mitä pitää parantaa. Tätä puoluetta on ilo johtaa. Raskas, rakas puolue. xxx Otin piiripäivillä kantaa Ukrainan tilanteeseen ja toppuuttelin Olli Rehnin lupauksia EU:n merkittävästä talousavusta. Ei pidä luvata liikoja, on oltava varovainen. Maksamme vieläkin suolaista hintaa siitä, että Romania ja Bulgaria otettiin Euroopan Unioniin ennen aikojaan, ilman, että kriteerit täyttyivät. Jos huutokaupassa huutaa, on huuto vastattava. Tämä pitää muistaa. xxx Islanti perui EU-jäsenhakemuksensa. Uppoaakohan se nyt valtamereen? Vai onko EU:n ulkopuolella elämää? Eurooppa pitää pelastaa Euroopan Unionilta. Islantilaiset ovat sitä mieltä!
Homoliittokeskustelu
Eduskunta kävi eilen keskustelun homoliitoista. Mielipiteitä oli vastaan ja puolesta. Se kuuluu asiaan ja demokratiaan. Olen arvokonservatiivinen mies. Häpeilemättä. En syyllistä, enkä sorra ketään ja kieltäydyn olemasta syyllistetty ja sorrettu. Puolustan sitä näkemystä, että avioliitto on miehen ja naisen välinen liitto ja muut liitot ovat jotakin muuta. Olen saanut valtavasti palautetta. Todella paljon. Kiitos siitä. Palaute on ollut valtaosin myönteistä. Toisenlaisiakin terveisiä tuli. Kiitän myös kielteisestä palautteesta omalla nimellä. Minulle henkilökohtaisesti avioliitto on sakramentti. Muuttumaton ja murtumaton. Tähän kantaani en tarvitse kenekään hyväksyntää, enkä paheksuntaa. Siitä saa kukin olla mieleistään mieltä. Se ei minua hetkauta. Puolueen puheenjohtajana esitin puolueen virallisen kannan, joka on kirjattu puolueen yksimielisesti hyväksyttyyn vaaliohjelmaan. Jos haluaa vaikuttaa Perussuomalaisten kantoihin, pitää liittyä Perussuomalaiseen puolueeseen. Meidän kantamme asiaan kuin asiaan päätetään jäsenten keskuudessa. Ei Hesarissa tai muussa mediassa, toreilla, gallupeissa tai muissa puolueissa. Perussuomalaisilla on täysi oikeus ajaa omaa asialistaansa asiassa kuin asiassa. Ei siihen tarvita ulkopuolisten lupaa, eikä hyväksyntää. Aina parempi, jos kantamme ovat samoja Suomen kansan enemmistön kanssa, kuten usein ovat. Jos olemme jossakin asiassa vähemmistössä, sekään ei haittaa. Tässä maassahan ajetaan innolla myös vähemmistön oikeuksia. Vihreät ovat varmasti ylpeitä itsestään, niin olen minäkin Perussuomalaisista. Minulla ei mitään vaikeuksia kunnioittaa toisten mielipiteitä ja pitää samalla omani.
Osallistun pääministerin kutsumaan neuvotteluun
Olen ilmoittanut pääministeri Jyrki Kataiselle, että osallistun hänen koolle kutsumaansa neuvotteluun ensi tiistaina 25.2.2014. On hyvä keskustella Suomen taloudesta, työllisyydestä ja tulevaisuudesta. Perussuomalaisilla on omat näkemyksensä ja oma linjansa. Kun Suomea nostetaan suosta asialistalla pitää olla myös EU-tukipolitiikka, parlamentaarinen valmistelu Sote- ja kuntauudistuksessa ja budjetin rakenteiden uudistaminen mm. kehitysavun osalta. Velkaantumisen taittaminen on tärkeätä. Se ei yksin riitä. Tarvitaan suomalaisen työn ja yrittämisen kilpailukyvyn kohentamista sekä talouskasvua.
Missä Vasemmisto?
Hallituksen EU- selontekokeskustelu oli rimanalitus. Yhtään vasemmistoministeriä ei osallistunut EU-vaalien alla tähän tärkeään keskusteluun. Miten tämä on mahdollista? Syy? Selitys? Pääministeri Katainen, komentakaa jatkossa edes yksi punatulkku paikan päälle. Paavo Arhinmäki ehti pitämään EU-asioista tiedotustilaisuutta Eduskunnassa yhdessä Ruotsin vasemmistopuolueen  puheenjohtajan kanssa…Eduskunnan EU-keskusteluun ministeri ” ei ehtinyt” .
EU: Väärin äänestetty
Sveitsiläset äänestivät maahanmuutosta kansanäänestyksessä. Väärin äänestetty, sanoo Euroopan Unioni. Kansa on ennenkin EU:n mielestä äänestänyt väärin. EU- perustuslaki hylättiin Hollannissa, Ranskassa ja Irlannissa. Kunnioittiko EU tuloksia? Ei. Eikä kunnioita nytkään. Äänestäkää uudestaan on EU:n rohto. Paitsi silloin kuin sen kanta voittaa…Ei ole ihme, että Islannin uusi hallitus katkaisi EU- jäsenyysneuvottelut. Siitä ei tarvinnut äänestää. Siitäkin tulisi väärä tulos. Sveitsi, Norja ja Islanti eivät kumarra Brysseliä. Harmittaahan se Euroopan Unionin elitistejä ja heidän mediapuudeleitaan, kuten huomisista pääkirjoituksista saamme lukea.
Kokoomus uikuttaa ja pakenee
Kansainvälinen Kokoomus on ottanut EU-vaalilinjakseen uikuttamisen. Alexander Stubb uikuttaa ja osoittaa karkeaa tietämättömyyttä väittäessään Perussuomalaisten olevan vailla ryhmää EU-Parlamentissa. Kokoomuslainen vastuunkanto, joka siis sisältää EU-tukipakettien vastuiden kantamisen, on sitä, että otanpa hatkat hallituksesta. Pakenijat pakenevat. Kokonaan oma lukunsa on jo omaa puheenjohtajakampanjaa käyvä Jan Vapaavuori, joka haukkuu hallituksen, jossa hän itse istuu, kelvottomaksi. Pääministeri nyökkäilee tälle uikutukselle. Pääministeri Jyrki Katainen on huolissaan populistipuolueiden mahdollisesta suurvoitosta EU-vaaleissa. Mistähän moinen rynnistys mahtaa johtua? Se johtuu siitä, että pankit ja pörssipelurit pelastetaan ja kansat pistetään pelivelkojen maksajiksi. Pian leikataan Suomessakin juurta myöten. EU on lykkäämässä pankkien stressitestit syksyyn. Miksi? EU- vaalien takia. Kreikka ei selviä ilman uutta tukipakettia tai velkojen leikkausta sekä koron laskua ja laina-ajan pidennystä. Tämäkin halutaan lykätä vaalien yli. Ei ole ihme, että riviedustajatkin hölmöilevät, kun omat johtajat näyttävät esimerkkiä. Vai miten on Sinuhe Wallinheimo ja Jaana Pelkonen? Jos ei ole järkevää sanottavaa, ei kannata sanoa sitäkään. Yhdestä asiasta Kokoomus ansaitsee tunnustuksen. Se on reilusti myöntänyt,että se on ollut( ja tulee olemaan) kaikkien tukipakettien kannattaja. Rajansa se on uikutuksellakin.
Kotiinpaluu
Lähden juuri lentokentälle Washingtonissa. Pari viikkoa on mennyt Brasiliassa ja USA:ssa. Avartavaa. Kotiinpaluu sai minut lukemaan netistä kotimaan mediaa. Homorummutus jatkuu, hallituksen omat ministerit haukkuvat hallitusta, josta kokoomusministerit pakenevat ja kohu huumepoliisin ympärillä jatkuu. En siis ole menettänyt mitään. Kun istuu tuntemattomana kadun kulmassa lehtiö kädessä on mahdollisuus hoksata jotakin uutta. Fyysinen etäisyys raivaa tilaa uusiutumiselle. Olennaista on: Että asia on oikea. Että se esitetään oikeaan aikaan. Ja oikealla tavalla. Kirja on kustantajalla. Nyt lisätään päivänpolitiikkaan fjongaa. Hahlo kohdalle ja pelit soimaan. Meillä on puolueena parantamisen varaa. Kaikki lähtee siitä, että uskoo omaan asiaansa. Johdonmukaisuus palkitaan. Moraalinen perusta ratkaisee. Siitä ei lipsuta. Millwall hävisi taas. Harmittaa massiivisesti. Kyllä se yhdessätoistatuhannessa metrissä helpottaa…on hyvä saavutus tulla kotiin kaikki kotona.
Kovaa peliä
SDP: n puoluekokous toukokuussa on merkittävä tapahtuma. Miettiikö siellä SDP: ssä kukaan enää mitään? Puoluekokous on ajoitettu sinänsä näyttävästi puheenjohtaja Jutta Urpilaisen vaalipiiriin Seinäjoelle vain kaksi viikkoa ennen eurovaaleja. Perussuomalaisilla oli sama kuvio vuonna 2009. Puoluekokous kolmisen viikkoa ennen vaaleja ja Seinäjoella. Siihen yhtäläisyydet päättyvätkin. Meillä oli selkeä suunnitelma. Kukaan ei voi varmasti tietää edes sitä, kuka johtaa SDP:n vaaleihin. Paikallisen piirin puheenjohtaja erosi muutama päivä sitten, kun ei ” tiennyt ” ketä kannattaa. Onkohan temareissa mietitty, mitä siitä seuraa, jos istuva puheenjohtaja saa potkut omassa vaalipiirissään kaksi viikkoa ennen vaaleja? Omiltaan potkut saanut puheenjohtaja ei voi jatkaa valtiovarainministerinä ja varapääministerinä. Kuinka hänellä voisi olla Eduskunnan luottamus, kun ei ole omien luottamusta? Entäs sitten puheenjohtaja Antti Rinne? Ilman päivänkään kansanedustajakokemusta valtiovarainministeriksi? Jutan rakentaman ja kierrättämän ministeriryhmän johtoon ja aikaa eduskuntavaaleihin 11 kuukautta. No can do. Ei tule mitään. Mikäli Jutta kaadetaan, ei hän muuten kaadu, se tietää uusia vaaleja. Hallitus on Kataisen-Urpilaisen hallitus. Se istuu todennäköisesti sellaisena kauden loppuun tai hajoaa, jos SDP sen hajottaa. Luulen, että kovin moni SDP: n takapenkkiläinen ei halua lähteä syysvaaleihin ja sillä on vaikutusta. xxx Miksi minä tällaisia kirjoitan? Siksi, että politiikassa pitää olla suunnitelma. Minulla on Perussuomalaisten suhteen. Näen Sipilällä olevan omansa, Tujunen tuhrustaa Kokoomuksen kalvoja. SDP: tä en ymmärrä. Syy voi tietenkin olla myös minussa. Perussuomalaiset ovat olleet parrasvaloissa matkani aikana. Olisi se voinut huonomminkin mennä. Taistelu jatkuu tieuran suunnassa.
Terveisiä Rukousaamiaiselta
Osallistuin tänään ns. Rukousaamiaiselle Washingtonissa. Mielenkiintoinen ja avartava kokemus. Suomessa saati Euroopassa ei usein kuule merkittävässä asemassa olevien ihmisten tunnustavan uskoaan. Täällä usko on luonteva osa elämää. On, mitä on. Vaikka sitten Jeesuksen seuraaja. Presidentti Barack Obama puhui voimakkaasti uskonnonvapauden puolesta. Tähän näkemyseen on helppo yhtyä. Mielestäni uskonnonvapaus vahvistaa uskoa. Obaman puheen aikana minulle tuli mieleen oma kääntymiseni roomalaiskatoliseen uskoon. Se on mahdollista, koska Suomessa on uskonnonvapaus ja meillä suvaitaan, tai ainakin 1980-luvulla suvaittiin, toiseutta ja oikeutta valita. Päinvastoin kuin meille kailotetaan Suomi on uskonnollisesti suvaitsevainen maa. Olen saanut kaksissa vaaleissa, viime eduskunta- ja EU-parlamenttivaaleissa, suurimman henkilökohtaisen äänimäärän. Ihmiset ovat äänestäneet minua, eikä kirkkokuntaani. Hienoa tässä on se, että oma uskonnollinen vakaumus ei estä menestystä. Saattaa olla jopa päinvastoin. Saan tukea myös julkijumalattomilta. Se on hienoa, ei siinä äänestyslipussa uskontoa ja uskoa kysytä. Suomalainen hymyilee usein jenkeille. Kaikki ei ole aina erinomaisesti, eikä kaikkia ole aina mukava nähdä. Se, että puhuu pinnallisia , ei merkitse, ettei pinnan alla ole mitään. Siellä voi olla paljonkin, jota pelkää paljastaa. Epävarma ihminen yrittää miellyttää. Ei siinä mitään pahaa ole. Jokaisella on oikeus olla hyväksytty. Tämä tapahtuma valmistuu kokonaisuudessaan omassa päässä vasta ajan kanssa. Olo on levollinen. Olen puhunut erilaisten ihmisten kanssa jokapuolelta maailmaa. Taskussa on peukalohangallinen käyntikortteja. Suomalaisille sanon, että jos kutsu tulee, ota se vastaan. Ihmettelet näkemääsi pitkään. Minä tulen toistekin, jos kutsutaan. Harvoin saa tällaista tilaisuutta tutustua erilaisiin ihmisiin. Henkinen ja hengellinen pahoinpitely on aina väärin. Rukous ei muuta Jumalaa, se muuttaa sinut. Ja se siinä pelottaa. Terveisiä Suomeen. Ensi viikolla nousen taas kehään oikeiden asioiden puolesta. Sitä ennen otan kansainvälisestä ilmapiiristä kaiken irti, jotta jaksan olla taas tukevassa kunnossa Suomen politiikassa. Ja kiertää maata kuin Jerusalemin suutari. Rukoilla, kun siltä tuntuu ja kenen puolesta haluan. xxx Täällä oli myös hinduja, muslimeita ja buddhalaisia. Uskontojen ymmärtäminen ja tunteminen on yleissivistystä. Uskonnonopetuksen alasajo on moukkamaisuutta, jota en hyväksy. Samalla tulee sanotuksi sekin, että historianopetus on tarpeen. Kun kulkee maailmalla ja tekee sitten politiikkaa tai kauppaa, on sivistystä tuntea toinen kulttuuri, sen taustat ja uskomukset. Ulkoasianvaliokunnan puheenjohtajana olen hyötynyt suuresti koulussa saamastani opista.
Perussuomalaiset kiinnostavat – missä se Soini on?
Ryhmäpuheenjohtaja on valittu demokraattisella vaalilla. Se on oikein. Tulos on taululla ja sen mukaan eletään. Jari otti haastajan roolin ja voitti. Pirkko otti haasteen vastaan, ei pötkinyt pakoon ja hävisi. Minä en näe tässä mitään outoa. Päinvastoin. Voittaja on iloinen ja hävinnyt on harmissaan. Se on normaalia. Siltä sen kuuluukin tuntua. Mistä tiedän? Koska olen sekä voittanut että hävinnyt. Minua on moitittu diktaattoriksi. Esitin kauden alussa Pirkkoa ryhmäpuheenjohtajaksi. Hänet valittiin yksimielisesti. Viime kerralla katsoin, että hän on paras ehdokas. Perustelin asian silloin plokissani. Tällä kertaa katsoin, että on hyvä, että kaikki kannatukset mitataan. Malli on suoraan puoluekokouksesta.Siellä kaikista puheenjohtajista, myös minusta, äänestettiin. Tulos oli selvä. Vastustaja kitisee aina. Jos sanon mielipiteeni olen diktaattori. Jos en, siitäkin naristaan. Meillä oli luksustilanne valita kahdesta pätevästä. Joten eipäs inistä. xxx Kun olen Yhdysvalloissa arvovaltaisessa kutsuvierajoukossa rukousaamiaisella, niin se tuntuu harmittavan. Ainakin Arhinmäkeä. En tiennytkään, että hän ikävöi minua. Pelko pois Paavo ja muut, täältä tullaan. Minä jään Suomeen ja johdan Perussuomalaiset vaaleihin. Tapaan USAssa myös talouden, tutkimuksen  ja politiikan ammattilaisia. Ties vaikka opin jotakin. Tarkoituksenani on oppia. Itseään pitää kehittää ja haastaa. Altistaa uusille ajatuksille. Minusta on suorastaan sympaattista, että kun hetken puutun porukasta, alkaa huuto, että missä se Soini on? Kiva, että tykätään. Diktaattori tai ei. xxx Ollakseen mielipidejohtaja, pitää olla mielipiteitä. Minulla on. Mielipide muodostuu elämänkokemuksen myötä suomalaisissa olosuhteissa. Ainespuita ja vaikutteita voi hakea myös maanääristä. Politiikka on kestävyyslaji. Kuin kuninkuusravit. Täytyy tietää, missä hillotolppa sijaitsee ja jakaa voimansa sen mukaan.
Jutta – Voimia kestää
Valitaanko pätevä vai demari? Jutta Urpilaista hätyyttelee äijäfeministien joukko. Paljon huonommin ei voisi olla. Kärnä tuli ulos kaapista – äijäfeministi. Äijäfeministiä huonompi vaihtoehto on vain ämmäsovinisti. Puheenjohtajaehdokas Rinteeltä menevät sekaisin feministi ja fasisti. Hän on feministi ja Mussolini oli fasisti. Tähän ei voi kertakaikkiaan sanoa mitään järkevää. Vilpittömästi. Jutta – voimia kestää. xxx Ei ole ihme, että Keskustan puheenjohtaja Juha Sipilä näyttää miltei Hegeliltä, kun katsoo päähallituspuolueiden touhua. Toivon toipumistasi. Ei isänmaan asioita voi nykypohjalle jättää. Sitä varten minäkin päätin jäädä Suomeen.
Jaakonsaaren-Jungnerin linja
EU on epäonnistunut julistaa Mikael Jungner. Mitä tähän sanoo Liisa Jaakonsaari? SDP on päässyt johdonmukaisuudessaan uudelle tasolle: On syntynyt Jaakonsaaren-Jungnerin linja. EU on samaan aikaan sekä onnistunut että epäonnistunut. Tämän rinnalla kalpenee Rehnin-Väyrysen linja, jonka mukaan EU on sekä onnistunut että epäonnistunut. Mutta ei tässä vielä kaikki. EU-tiedotuksessa esiin rynnisti entisen Ylen Pyrsselin kirjeenvaihtaja  Susanna Turusen kätilöimänä Storen-Korkmanin linja. Sen mukaan vaalit on jo käyty ja sosialistit voittavat. Surkeaa säpeltämistä. Korkmanin kohellus ei tule yllätyksenä, mutta että pitkän linjan Store…näköjään kalkkiviivoillakin voi kompastua. Turusen tilaaja-tuottajamalli. Kysy EU-myönteisenä EU-myönteiseltä ja tuloksena on, yllätys yllätys, EU-myönteisyyttä. Näin mielipiteitä muokataan.
Gallup
Gallupit eivät äänestä. Joten ei riehaannuta, pari pointtia on tarpeen mainita. Perussuomalaisilla on hyvä peruskannatus. Kaikki on vaalien suhteen omissa käsissä. SDP:n kannatuksessa näkyy Rinteen juoma vesimäärä. Keskusta on luonnottoman korkealla. Tulevat kuukaudet näyttävät jääkö se sinne. Epävarmuustekijöitä on useita. Kokoomuksessa kauhu kasvaa. Ilman Kepun romahdusta Kokoomus ei nouse. Perussuomalaisten kannatus on reilusti suurempi kuin vihreiden ja vasemmistoliiton kannatus yhteensä. Se luo ja tuo toivoa suvaitsevammasta Suomesta.
Islanti porskuttaa
Islanti porskuttaa kohti täystyöllisyyttä. Islanti teki pankkisektorillaan taannoin pahoja virheitä. Väärästä politiikasta tehtiin oikeat johtopäätöset. Pankit pistettiin lahtipenkkiin. Euroalueella väärästä politiikasta tehtiin väärä johtopäätös. Pankkeja ryhdyttiin pelastamaan veronmaksajien rahoilla. Nyt tätä modernia sosialismia uitetaan pankkiunioiniksi. Perussuomalaiset ovat olleet oikeassa. Jos ja kun vanhat voimat eivät meitä usko, katsokaa Islantia. On vaarallista ja moraalitonta antaa viesti kelle tai mille tahansa, että teidät lopulta pelastetaan, tuli, mitä tuli. Tätäkin taustaa varten on ymmärrettävää, että sekä Alexander Stubb että Paavo Väyrynen puhuvat mieluimmin Perussuomalaisten EU-ryhmästä kuin itse asioista. Kokoomus on tukenut riskien sosialisointia koko ajan, jonka keskustavetoinen hallitus aloitti. Mielenkiintoista on se, että Stubbin mielestä emme saa ryhmää ollenkaan EU-parlamenttiin ja Väyrynen liittäisi meidät liberaaleihin. Olen huolissani, tässäkö on meille tarjolla EU-vaalien ääniharavat? Stubb on tietämätön ja Väyrynen häikäilemätön. xxx Miksi kutsutaan henkilöä , joka pakenee taistelua etulinjasta? Rintamakarkuriksi, paitsi Kokoomuksessa EU- vaaliehdokkaaksi.
Kokoomuspolitiikan konkurssi
Sekoomus ei säästele. Ministerien joukkopako on tosiasia. Kokoomuspolitiikan konkurssi ilmenee ministerin pakenemisesta vastuusta. Missä on vastuunkanto? Sikspäkki on epäonnistunut. Kokoomus tunnusti tosiasiat. Kapteeni Katainen sentään jäänee laivaan, josta vasemmistoliitto ja vihreät  eivät lähde kulumallakaan. Suomen talous on jumissa. Euro tuhoaa maamme kilpailukyvyn. Suomi myy, Ruotsi ostaa. Perussuomalaisten EU-ehdokkailla on kova urakka. Nyt otetaan listasta mittaa.  Johdonmukaisella linjalla pärjää. Astelma on Perussuomalaiset vastaan tukipakettipuolueet. xxx Sain kutsun. Osallistun helmikuun alussa  Washingtonissa niin sanotulle Kansalliselle rukousaamiaiselle, The National Prayer Breakfast. Tilaisuutta isännöi presidentti Barack Obama. Samalla reissulla tutkailen uuden politiikan jakolinjoja. Kaukaa näkee joskus paremmin lähelle. Uudet haasteet ovat hyvästä.
Terveisiä Strasbourgista
Kävin Strasbourgissa vajaan kolmen  vuoden tauon jälkeen. Terveisiä! xxx Ministeri Alex, ” Hymyile, olet EU:ssa ” Stubb, asettui ehdokkaaksi. Stubb oli tietävinään, että Perussuomalaiset jäävät ilman ryhmää EU:ssa. Ministerillä on aukkoja tiedoissa ja tiedustelussa. Minä tiedän, että avaamani vaikutuspolku ei ruohotu. Kävin Strasburgissa henkilökohtaisesti varmistamassa asian. EU- kriittiset kasvattavat vaikutusvaltaansa EU-parlamentissa. Tässä olemme mukana. Stubb lasketteli lööperiä Perussuomalaisista. Meppistubbi varmasti myöntää tietämättömyytensä vaalien jälkeen, kun uudet Perusmepit marssivat Brysseliin. Tiedän varmasti paremmin EU- kriittisten asiat kuin Alex. Voiko noin keveillä eväillä pyrkiä Suomen komissaariksi…voi pyrkiä, tuskin päästä. Kokoomuksesta on tullut narisijoiden puolue, se ei sovi sivistysporvareille.
Sama peli – eri säännöt
Helsingin Sanomat spekuloi EU- vaaleilla. Mielenkiintoista. Ja aiheellista. Yksi kysymys loisti poissaolollaan. Keneltäkään ei ole kysytty, tulevatko he takaisin Suomen politiikkaan seuraavissa eduskuntavaaleissa? Ettei synny väärinkäsitystä, minä en näe siinä moraalista ongelmaa. Sama peli –  eri säännöt. Riippuu siitä, kuka pelaa. Miten niin? Kun olin ehdolla viisi vuotta sitten, muusta ei puhuttukaan. Kyllä kansa tiesi, silloinkin.
Onnea Pikkuleijonat
Ruotsalaisten shampanjat jäivät cooleriin! Hengen voitto materiasta. Erinomaista. Se on samma på svenska. Karri Kivi on määrätynasteinen nero. Koko joukkeelle: Kiitos ja onnea. Kyllä teki hyvää!
Uusi vuosi – vanhat kujeet
Hyvää Uutta plokin lukijoille. Teitä on paljon. Kiitos kannustuksesta, tuesta ja kritiikistä. Vuosi vaihtui, linja pysyy. Perussuomalaisten kannatus on vakiintunut hyvälle tasolle. Meillä on kaikki mahdollisuudet olla EU-vaalien suurin voittaja. Vaalivoitto ei tule ilmaiseksi. Kenttätyö ratkaisee. Ehdokkaat ovat avainasemassa. Kokonaispotti ratkaisee. SAK- johtaja Matti Tukiainen puolusti suomalaisten työllisyyttä ja työttömien oikeutta työhön.Tämä on oikein. Perussuomalaiset tekevät yhteistyötä suomalaisen työn ja yrittämisen puolesta. Olympialaiset lähestyvät. Väkivalta ja terrori eivät saa voittaa. Boikotit eivät ole nykypäivää Moskovan ja Los Angelesin kisat pilattiin murjottamalla. Kaksi ilman kolmatta on minun kantani. On oltava mukana siellä missä tapahtuu. Arhinmäki voi painua Sotsiin – ilman sateenkaarilippua. Urheilu kuuluu kaikille. Meidän pitää uusien asioiden lisäksi osata ja muistaa vanhat asiat. Perussuomalaiset on kansanvaltainen puolue. Jokainen puoluejohdon jäsen, puheenjohtajat ja puoluesihteeri ovat vaalien kautta valitut Joensuun puoluekokouksessa. Nykyjohdolla mennään EU- ja eduskuntavaaleihin. Kaikki tietävät, ketkä johtavat ja ovat päävastuussa. Eduskuntaryhmän johtopaikoista tulee vaali. Hyvä niin, tehdään valinnat ja sitten pulinat pois. Olen helmikuun ensimmäisellä viikolla Yhdysvalloissa. Siitä myöhemmin enemmän.  Varmasti mielenkiintoista. xxx Olen toiminut vuoden  Espoon kaupunginvaltuuston puheenjohtajana. Pesti on ollut haastava ja mieluinen. Vastuu on otettu ja kannettu. Toimikausi jatkuu valtuuston ensimmäiseen kokoukseen tammikuun 27. päivään saakka. Soukan Taideseura järjestää hyväntekeväisyyshuutokaupan Lastensairaalan hyväksi. Sain kutsun meklariksi. Menen mielelläni. Kuntapäättäjänä saa usein aikaan tekoja lähiympäristössä. Pienet askeleet on otettava. Ne ovat kaikki eteenpäin. Perussuomalaiset ovat merkittävä voima Suomen paikallispolitiikassa. On täyttä potaskaa, ettei puolue ota vastuuta. Meillä on useita valtuustojen, hallitusten ja lautakuntien puheenjohtajuuksia. Puolue juurtuu yhä paremmin ja syvemmälle suomalaiseen politiikkaan. Tätä puoluetta on ilo johtaa.
Joulurauhaa – En lähde ehdolle EU- vaaleissa
Puheenjohtajan on lähdettävä täydestä asennosta eduskuntavaaleihin. Särmänä. Viime EU- vaaleissa vein puolueemme Eurooppaan. Olemme Suomen tunnetuin puolue maailmalla. Tehtäväni on johtaa Perussuomalaiset hallituspuolueeksi. Se ei onnistu Brysselistä käsin. Aloite on pidettävä omissa käsissä. Lujasti. Puheenjohtaja vastaa itsestään ja puolueestaan 24/7. Joka hetki. Tämän kokoista ja painoista puoluetta on johdettava Suomesta. Puhumalla suomea suomalaisille. Missä EU – siellä ongelma. Oli tulla minullekin. Olen politiikan ammattimies. Ammattimies tekee itse päätökset, eikä reagoi muiden päätöksiin tai ehdokkuuksiin. Päätän jäädä Suomeeen. Vastustakaa Perkelettä, niin se teistä pakenee. Myönnän, että kiusaus olla mukana oli suuri. Puoluekokouksessa lupasin omalle puolueväelle, että jään Suomeen. Muistan oman väen ilon ja helpotuksen. Olisin voinut lähteä, olisin saanut lähteä, mutta päätin jäädä. Tämä asia, uusi harkinta, on tehty. Päätös on sama. Jään Suomeen ja asetun ehdolle Eduskuntaan. Tämä päätös tuo Joulurauhan itselleni, läheisilleni ja kannattajilleni, uskoakseni myös poliittisille kilpailijoilleni. Ja maassa rauha ja ihmisillä hyvä tahto. Siunattua Joulua. Hiljennytään  ja rauhoitutaan seimen juureen. Sieltä kumpuaa todellinen rauha. xxx Lämmin kiitos tuestanne. Olen hyvilläni kannustuksesta. Vastaan viesteihin Joulun jälkeen.  Olen onnekas, Perussuomalainen, mies. Tänään tiedän, miltä tuki tuntuu.
Vihapuhetta Helsingin Sanomissa?
Helsingin Sanomat antoi kanavan uskonnolliselle vihapuheelle. ” Paavi pois seksistämme ” julistaa valtio-opin professori Wiberg. Tuskin Paavi on Wibergin seksistä kiinnostunut. Sen paremmin määrästä kuin laadustakaan. Liisa Jaakonsaari puhuu katolisesta kaksinaismoralismista. Kaksinaismoralismi tuskin on uskontoon liittyvää. Eiköhän samaa vaivaa ole kaikilla muillakin. Uskonnonvapautta suistavaa asennetta oli lehdessä pilvin pimein. Riittäkööt esimerkiksi nämä kaksi pöljyyttä. Minun puolestani ihminen saa uskoa mihin tahansa tai olla uskommatta mihinkään. En kysy keneltäkään lupaa uskonnolliseen vakaumukseeni, enkä kiellä mitään vakaumusta toiselta. En herjaa toisten uskonnollista vakaumusta. Se ei ole sivistynyttä. Suomen poliittiselta ja tiedotukselliselta eliitiltä näyttää puuttuvan kunnioitus muita vakaumuksia kohtaan sekä meillä että maailmalla. Uskontojen tuntemus on kevyttä kuin poutapilvi. Minun mielestäni Euroopan Unionin ei pitäisi puuttua jäsenmaiden asioihin sen paremmin lisääntymisasioissa kuin missään muissakaan moraalikysymyksissä. Näyttää  siltä, että uskonnollinen suvaitsemattomuus lisääntyy Suomessa. On ikävää, että valtakunnan valtalehti antaa sille näyttävästi palstatilaa. Satu Hassi pääsi tavoitteeseensa. Hän lupasi Estrelan raportille näkyvyyttä. Maan päälehti meni täysillä vihreään lankaan. Uskonnonvapaus on ihmisoikeus, josta on pidettävä kiinni. xxx Arhinmäen mukaan hallitus tekee vasemmistopolitiikkaa. Kyllä vaan. Pelastaa eurooppalaisia suurpankkeja ja myy sähköverkkoja ulkomaalaisille sijoittajille. Todellakin Leninin otsaan mahtuu koko maailma…taivaskin.
Hoosianna ja typeryyden torppaus
Olipa hyvä Adventti. Kävin veisaamassa Hoosiannan Messussa, sain hyvää palvelua apteekissa ja hevosenikin  pärjäsi kolmanneksi. Ei täydellistä, mutta hyvää. Seurasin myös sivusilmällä SDP: n puoluevaltuuston kokousta. Mitrokin pääsi ehdolle. Eilen nuori puoluevaltuutettu pääsi kaikkiin uutisiin haukkumalla puheenjohtajansa. Tänään hänet vedettiin kölin ali. SDP: llä on puoluekokous kesällä, neuvoa-antava jäsenäänestys olisi ollut täyttä pelleilyä. Mitä varten sitä puoluekokousta sitten järjestettäisiin? Älysi sosialistikin sen, ettei 100  000 euroa kannata saunan pesään heittää. SDP hyväksyy yksimielisesti rakennepaketin. Kannattaa sitä sekä hallituksessa että Eduskunnassa. Ja puoluevaltuustossa. Ensin hyväksytään yksimielisesti Urpilaisen ratkaisut ja sitten vaaditaan vaihtoa ja neuvoa-antavia…Jos on kitisemistä, ne päätöksethän pitää torjua. Typeryys, rahanpoltto,  torpattiin. Julkisuus hävittiin. Suurimman huomion sai eteenpäin pyrkivä nuori naispoliitikko. Varmasti SDP: n valistussihteeri siunaili, jossa siellä vielä joku tiedotuksesta vastaa. Taidan olla joulumielellä, kun myötätuntoa riittää kilpailijallekin. Hoosianna teki hyvää. xxx Kroatia – onneksi olkoon. Helsingin Sanomat ei löytänyt asialle tilaa printissä. Muu mediakin oli hiljaa. Äänestikö kansa väärin?
Vasemmiston alamäki
Vasemmisto puhuu suu vaahdossa heikompiosaisten puolesta. Kun tulee päätösen aika vanhusten laitoshoidosta leikataan 300 miljoonaa ja syy on tietysti se, että Perussuomalaiset eivät ole hallituksessa. 300 000 000 euroa pois vanhusten laitoshoidosta. Ja varmaankin vasemmistolaisen peruspalveluministerin tahdosta. Vasemmiston yhteiskannatus gallupeissa on hädin tuskin 23 prosenttia. Kokoomuksen apupuolueille ei enempää heru. Ei tipu, eikä lirise. Eurovaaleihin he ovat lähtemässä ajamaan sosiaalista Eurooppaa, tukipaketit eurooppalaisille suurpankeille he ovat jo junailleet. Paavojutan paalujuntta ei pelitä. Ei teidän Sipilästä ja Soinista kannata puhua vaan omasta linjasta, jos se on teille selvää. Haastamme hallituksen Eduskunnassa. Myös Kokoomuksen kainalopuolueet Sdp:n ja Vasemmistoliiton. Vasemmiston alamäki on seurausta sen omasta politiikasta. Turha siitä peiliä on syyttää, kun naama on paitsi vino että hapan.
Rehnin purkaus kertoo paljon
(Kansojen)komissaari Olli Rehn on johdonmukaisesti varonut puuttumasta Suomen päivänpolitiikkaan. Nyt Rehn kommentoi. Miksi? Mikä on muuttunut? EU-eliitti Brysselissä on hermostunut pohjia myöten. Heillä on selvää tutkimustietoa EU-kriittisyyden noususta jäsenmaissa. EU: n Norsunluutorniin kuuluu kansalaisten kapinaviesti – vahvoista parvekelaseista huolimatta. Perussuomalaiset näyttävät olevan vaikutusvaltainen puolue. Olemme Rehnin mielestä sotkeneet Suomen ja siinä sivussa sotkemassa koko Euroopan.  Väite on tolkuton. Me olemme tuoneet vaihtoehdon ja luoneet kansalle vaikutuskanavan, epäkohdat tulevat julki ja niihin puututaan. Rehn kumppaneineen on muka tukkimassa suuren rahan veroparatiiseja, vaikka koko EU-byrokratia elää veroparatiisissa. Suomessa duunari ja pienyrittäjä maksaa raskaat verot. EU- virkamiehet kuittaavat hulppeat palkkansa maksamalla 12- 15 prosentin verot ja nekin unionille. Veroparatiisit tukkoon – aloitetaan EU:sta itsestään! xxx Olli Rehn heitti Perussuomalaisille haasteen. Kuulin sen ja otan kutsun vastaan.
Mielenkiintoinen maailma – apua Filippiineille
Perussuomalaiset ei ole kovasydäminen puolue. Mielestäni Suomen pitää auttaa Filippiinejä tuntuvasti ja avokätisesti. Suomen hallitus päätti runsas vuosi sitten sulkea Suomen suurlähetystön Filippiineillä. Tämä päätös oli surkea ja näköalaton. Puolen miljoonan säästöllä saatiin aikaan valtavaa vahinkoa. Suomen pitää avata lähetystö uudestaan. Se olisi tässä tilanteessa konkreettinen teko ja kädenojennus. Nyt heti. Idea on vapaasti käytettävissä. Jos olisin ulkoministeri asian valmistelu käynnistettäisiin tänään ja valmista olisi alkuvuodesta. Jos ja kun me tulevaisuudessa tarvitsemme työperäistä maahanmuuttoa on Filippiinit otollinen yhteistyökumppani. Minulla on filippiiniläisistä ihmisistä paljon hyviä kokemuksia.  Olen oppinut heiltä paljon. Suosittelen tutustumaan, kun mahdollisuus avautuu. xxx Viimeisen parin kolmen viikon aikana olen kokenut monenlaista mielenkiintoista. Kaukaa näkee joskus lähelle paremmin kuin vieressä istumalla. Yhdysvalloissa minulla oli tilaisuus keskustella avoimesti sekä taloudesta että politiikasta. Isännöin Suomessa Pohjoismaiden ja Baltian maiden ulkoasianvaliokuntien puheenjohtajien kokousta. Meillä oli illallispuhujana Venäjän Duuman Ulkoasianvaliokunnan puheenjohtaja Aleksei Pushkov. Mielenkiintoinen mies. Baltit ja venäläinen saivat aikaan ikimuistoisen keskustelun, sitä oli kiva moderoida. Kaiken kansainvälisyyden rinnalla ja ohella Espoossa tehdään kaupungin budjettia, vakoiluskandaali vaati kommentointia ja puuttumista, Himasen tutkimuspamfletti julkaistiin, Espoon paikallisyhdistys piti vuosikokouksensa ja puoluehallituksen kokouskin oli minulle unohtumaton kokemus. Bloombergin haastatteluun päästelin hyvin motivoituneena suorat sävelet. xxx Maailma on mielenkiintoinen. Paha ja hurmaava samaan aikaan. Haluan sekä puhua että kuunnella. Viimeisten viikkojen aikana olen saanut kuunnella monta mielenkiintoista ja vaikuttavaa puheenvuoroa. Luoja ei lahjakkuuksissa säästele. Kaiken tämän keskellä kirjoitan Peruspomo-kirjaa. Projekti osuu hyvään saumaan. Haluan sanoa asiani suoraan. En ole politiikassa keräämässä sympatiaa vaan ajamassa arvojeni mukaisia asioita. Tämä pitää tehdä selkä suorana ja lähimmäistä kunnioittaen. Politiikassa johtajien tehtävä on johtaa ja olla jotakin mieltä. Olen elämän kulttuurin puolella kuoleman kulttuuria vastaan. Sakkeus kiipesi puuhun nähdäkseen Kristuksen.  Hengen voima käy aina lopulta materian yli. Maailmanvallat ovat lopulta tukehtuneet omaan puppuunsa. Viimeisenä Neuvostoliitto, mutta viimeiseksi se ei jää. xxx Kiitos sotiemme veteraanien ja kotirintamanaisten minä muiden mukana sain mahtavat puitteet elämälle, sananvapaudelle, uskolle, toivolle ja rakkaudelle. Minä haluan, että jokainen maailman lapsi saa saman mahdollisuuden. Tiedän, että se ei toteudu elinaikanani. Silti sen puolesta on taisteltava. Sielukin on samaan aikaan sekä vapaa että ruumiinsa vanki. Eurooppa unioninsa kanssa kaivaa omaa kuoppaansa.  Todellinen demokratia on sitä, että vallanpitäjät voivat vaihtua. Brysselissä tahän ei nähdä tarvetta. Omahyväinen pöyhkeys rehottaa. EU: ssa ei saisi olla oppositiota. Päinvastoin, pitää olla.  Ensi keväänä tulee muistutus kuolevaisuudesta. Täytyy myöntää, että etulinjaan tekee mieli. Perussuomalaiset on parasta ja  merkittävintä mitä Suomen politiikassa on tapahtunut  pitkään aikaan. Kysy vaikka Pekka Himaselta, sillä hän ei pamfletissaan edes mainitse mitäään muuta puoluetta. Hyvään seuraanhan pamfletti kansainvälisessä levityksessä pääsee. Oxford University Press kustantaa myös Peppi Pitkätossun seikkailuja.
Vakoiluskandaalista
Olen parasta aikaa USA:ssa. Suomessa on tänään uutisoitu laajamittaisesta vakoiluskandaalista. Ulkoasianvaliokunta ei ollut tietoinen epäilyistä, jota pidän erikoisena, semminkin kun maamme ylin johto on käsitellyt asiaa. Ulkoasianvaliokunta käsittelee pyynnöstäni asiaa heti ensimmäisessä istuntovapaan jälkeisessä kokouksessa tiistaina 5.11.2013. Edellytän, että valiokunta saa perusteellisen ja ajantaisen tiedon ja selvityksen asiasta.
Nolot pyyhkeet valtiovarainministeriölle
Oikeuskansleri antoi kovat moitteet valtiovarainministeriölle  niin sanottujen Kreikka-vakuuksien salaamisesta. Yksityisen asianajotoimiston käyttäminen salauspäätöksen yhteydessä on noloa valtiovarainministeriölle ja hallitukselle. Poliittinen tarkoituksenmukaisuus näkyi taivaaseen saakka. Maamme johtavat oikeusoppineet arvostelivat aikanaan ankarasti salauspäätöstä, heidät sivuutettiin. Perussuomalaiset valittivat salauspäätöksestä. Tämän valituksen tuloksena päätös tuli pääosin julkiseksi. Paljastui se, mitä Perussuomalaiset olivat aprikoineet. Vakuuksien sijasta Suomella on Total Return Swap-johdannaissopimus kreikkalaisten pankkien kanssa. Ostimme tuolloin Helsingin Sanomien etusivun, jossa kerroimme vastaansanomattomasti, mistä on kyse. Suosittelen kertauksena lukemaan tuon ilmoituksen sisällön . Ei ollut ihme, että valtiovarainministeriö ja sitä myöten koko hallitus halusi salata suurena saavutuksena mainostamansa ns. vakuudet, kun kyse oli johdannaissopimuksesta, josta Suomi itse maksoi. Perussuomalaiset olivat oikeassa. Totuus on siitä mielenkiintoinen asia, että se murtautuu aina lopulta esiin, hautasi sen kuinka  syvälle hyvänsä.
Galluppi sojottaa ylöspäin
HS-gallup kantautui Amerikkaan asti. Näistä, sinänsä hyvistä, lukemista ei pidä höyrähtää. Yksi asia on selvä. Tapaus Hirvisaari käsiteltiin oikein ja nopeasti. Perussuomalaisten kanta siihen, mikä käy ja mikä ei käy on mennyt perille. Menetimme muutaman jäsenen ja saimme tuhansia äänestäjiä lisää. Rajat on asetettu ja ne koskevat kaikkia. Perussuomalaiset pärjäävät joukkueena. Tämän vuoksi joukkueena myös pelataan. Nyt ja tulevaisuudessa. Galluppi sojottaa ylöspäin. Tärkeintä on oma linja ja oma politiikka. Uskollisuus omalle vaaliohjelmalle, jolla voitto saavutettiin. Perussuomalaisten äänestäjät ja kannattajat arvostavat selkeitä pelisääntöjä, joita kaikki, myös omat, noudattavat. Näillä mennään. Puolueen tärkeä menestystekijä on uskottavuus. Se on vahvistunut ja heijastuu kaikkeen.
Puheenjohtajana meillä ja maailmalla
Elämä ja politiikka on ihmeellistä. Kaikki on mahdollista sille, joka uskoo. Pääsin Eduskuntaan kuudennella yrityksellä. Siis kuudes kerta toden sanoi. Politiikassa ei pärjää, jos ei ole kestoa ja syvyyttä. Ottihan se päähän, kun ei päässyt, vaikka kuinka yritti. Se myös kasvatti. Tuuli ei heittele. Perussuomalaiset luottivat minuun myös tappion hetkellä vuonna 1999, jolloin ensimmäisen puheenjohtajakauteni jälkeen jäin niukasti valitsematta. Tuo tappio kääntyi voitoksi. Politiikassa on tärkeintä oman porukan tuki. Se joko on tai ei ole. Puolueessa tämä valta haetaan puoluekokoukselta. Perussuomalaisten puheenjohtajuus on paras pestini. Kun ketsuppipullo aukesi sain pari mielenkiintoista pestiä lisää. Olen sekä Espoon kaupunginvaltuuston puheenjohtaja että Eduskunnan Ulkoasiainvaliokunnan puheenjohtaja. Euroopan Parlamentissa olin EFD-parlamenttiryhmämme työvaliokunnan puheenjohtaja. Jos olisin Seinäjoen puoluekokouksessa 1999 antanut periksi, olisi Suomen poliittinen historia toisenlainen muutenkin kuin omalta osaltani. Jos olisin sanonut kymmenen vuotta sitten, että eräänä päivää Perussuomalaiset saavat eduskuntavaaleissa 39 paikkaa ja kuntavaaleissa 1195 valtuutettua, näistä puheenjohtajuuksistani puhumattakaan, niin hulluna olisi pidetty. Innoitus tähän plokitekstiin tuli alkavasta Ulkoasianvaliokunnan työmatkasta New Yorkiin ja Washingtoniin. Kaukaa näkee paremmin myös lähelle. Valiokuntamatka kestää viikon. Täällä on hyvä työn ohessa miettiä, miten tästä mennään puolueena eteenpäin. Minua saa siis lähiaikoina huonosti kiinni. Jussi, Riikka ja kumppanit. Pitäkää pulju pystyssä. Perussuomalaiset on parasta Suomen politiikassa. The best is yet to come! xxx Sarasvuo-ohjelmasta tuli poikkeuksellisen paljon hyvää palautetta. Iivisniemi muokkasi meitä molempia, eikä siitä ole eroon päästy. Halusimme tai emme.
Kiusantekoa emme siedä
Perussuomalaiset voittivat logokiistan 100-0. Kiitos Lasse Lehtiselle ja Ossi Sandvikille erinomaisesta työstä. Me emme siedä kiusantekoa. Ajamme asiamme loppuun asti. Nyt ja tulevaisuudessa. Tämän logokiistan opetus on se, että vaikka se toi meille ikävää ja kohtuutonta julkisuutta, oma asia pitää ajaa loppuun, voittoon, asti. Puolueemme menestys aiheuttaa kateutta ja suoranaista vihaa. Täysin tuulesta temmatuilla asioilla käydään silloin tällöin liikkeemme kimppuun. Meitä ei voi painostaa, eikä uhkailla.  Jos /Kun joku meidät haastaa, vastaamme – täysillä. Media  antoi auliisti palstatilaa täysin perättömälle ajajohdille. Rapa roiskui koko puolueen päälle. Täysin vailla syytä ja aihetta. Nyt, kun voitimme jutun, siitä ei ole kirjoittanut kuin oma lehtemme ja verkkosivumme. Ikävä kyllä muutama puolueemme jäsen levitteli asiasta valhetietoa netissä ja kentällä. Toivottavasti edes hävettää.  Nyt on hyvä tilaisuus uhkauksenne mukaisesti erota puolueesta vai tuleeko anteeksipyyntö. Eli löytyykö selkärankaa? Jukka Jusula suunnitteli ja antoi Logon puolueen käyttöön veloituksetta. Tämän tarinan opetus on, että ikävä kyllä on olemassa ihmisiä, jotka yrittävät varastaa toisten  työn tuloksia ja tehdä sillä rahaa. Oikeus voitti, vaikka vuosia kului. Jusula, Lehtinen ja Sandvik hoitivat voiton kotiin.PerusS. xxx Asian voi nähdä  niinkin, että Logo on niin hyvä, että se kelpaa muillekin – jopa anastamalla. Onneksi muiden puolueiden logot eivät herätä vastaavia intohimoja.
Herätys Hesari ja Huussis
Helsingin Sanomat ja Huvudstatsbladet  ovat kärkkäästi puuttuneet joidenkin  Perussuomalaisten kirjoittamiin pöhköyksiin. Siinä ei ole valittamaista. Hesari ja Huussis, valvontanne pettää. Kun vihreä Lilja Tamminen haukkuu Perussuomalaisten Belle Selene Xiaa persujen rotupesutuotteeksi ja korkeakoulun kepulikonstein läpäisseeksi nollaksi, olette hiljaa… Haloo onko Rantasella ja Lydenillä vapaapäivä vai valikoiva päivä? Belle Selene Xia on Perussuomalainen ja ahkera toimija. Selene voi olla Perussuomalainen hyvillä mielin.  Hän on puolueemme täysivaltainen jäsen. Olenhan väärässä, jos epäilen, että Perussuomalaisia koskevat eri säännöt kuin muita? Odottelen huomisia lehtiä mielenkiinnolla. xxx Lyden heräsi ja Rantanen nukkui kärpässienen alla.
Vihreitä ei pidä pelätä
Vasemmistoliitto, RKP ja Kristillisdemokraatit, vieläkö teillä on toimintaa? Hallituspuolue Vihreät on kriisissä ja teillä ei ole ollut kahteen päivään mitään sanottavaa. Sen sijaan olitte eduskuntaryhmienne puheenjohtajien suulla torjumassa Jussi Halla-ahon varajäsenyyttä Euroopan Neuvoston Suomen valtuuskunnassa. Tietenkin vasta sen jälkeen, kun puolueenne oli ollut tekemässä yksimielistä päätöstä Halla-ahon valinnasta Eduskunnan täysistunnossa. Mitä teistä pitäisi ajatella? Pelkäättekö te Vihreitä? Vihreitä ei pidä pelätä. Se on puolue puolueiden joukossa. Yhtä raadollinen kuin me muutkin.Politiikassa on oikeus olla omaa mieltä. Vaaleissa ei päätetä, kuka on oikeassa ja kuka väärässä. Niissä päätetään puolueiden väliset poliittiset voimasuhteet. Vihreät on raaka valtapuolue, Saksassa, Euroopan Parlamentissa ja Suomessa. Sillä on sekä kansainvälinen  että kansallinen agenda. Siinä ei ole mitään pahaa, tämä tosiasia on vaan tiedostettava. Mediastrategiassa he ovat olleet taitavia, tosin viime aikoina ylimielisyys on puskenut esiin. Moni puolue korostaa olevansa jonkin sortin vihreä; punavihreä, sinivihreä, järkivihreä…ties mikä. Tällainen tekstimainonta ja liehittely on tarpeetonta. Ympäristöystävällisyys ja luonnonmukaisuus ei ole synonyymi vihreydelle. Perussuomalaiset ei ole vihreä puolue, luontoa kunnioittava on. Vihreitä ei pidä pelätä. Se on Suomen Eduskunnassa aika lailla luonnollisessa koossa. Sen merkitystä ja vaikutusta ei pidä sen enempää yli- kuin aliarvioidakaan. xxx Mikä on hallituksen linja jäänmurtajien käyttöön? Eronnut Heidi Hautala on Jan Vapaavuoren mukaan Greenpeacen linjoilla, jolla linjalla Vapaavuori ei ole. Pääministeri  Katainen, kertokaa nyt hyvä mies, mikä on hallituksen kanta ja kuka sen tässä asiassa päättää?
Vihreillä vanhojen puolueiden tavat
Vihreät toimii kuin vanhat puolueet. Se kieltäytyy katsomasta peiliin ja aloittaa jankutuksen ajojahdista ja takaa-ajosta. Vihreät on tällä hetkellä hallituskyvytön puolue. Päähuomiota käännetään tulevan ministerin henkilöön, vaikka vihreiden politiikka on vinossa. Kaukana ovat Koijärven ja vaivaisliikkeen ajat, jolloin linssisoppa antoi aatteelle idean ja energian. Vihreiden kasvoilla on kahtakymmentä vaille neljän ilme. Suupielet alaspäin. Surkea näky. Ja totta. On Kataisella kestämistä.
Porukalla pienempää potkimassa
Olen rauhallinen ja kärsivällinen mies. Mielestäni oikeudenmukainen. Jussi Halla-aho valittiin Eduskunnan yksimielisellä päätöksellä Euroopan Neuvoston  Suomen valtuuskunnan varajäseneksi. Nuijan kopahtaessa päätöksen merkiksi eduskuntasalissa Kokoomuksen eduskuntaryhmästä lähti seitsemän ryhmäpuheenjohtajan allekirjoittama käsienpesukirje. Tämä kirje ylitti sopivuuden rajat. Kun ei kantti riitä vastustaa, lähetetään julkilausuma, jossa potkitaan porukalla pienempää. Eduskuntaryhmien ja puolueiden välille on repäisty railo. Johtamani puolueen itsemääräämisoikeuteen on kajottu ennenkuulumattomalla tavalla. Tätä en hyväksy. Me Perussuomalaiset teemme omat valintamme. Ainoa tapa vaikuttaa Perussuomalaisten päätöksiin on liittyä puolueeseen. Olen tyrmistynyt ja pahoillani, että hallitusryhmien ja Keskustan ryhmäpuheenjohtajuudet ovat kevyissä käsissä, poliittista  poutapilviporukkaa.
Grimbiisi
Minulta on kysytty, voisinko osallistua Grimbiisin, Greenpeacen, mielenosoituksiin? En osallistu. Järjestö, joka harkitusti rikkoo lakia, eikä suostu kertomaan rahoituksestaan, ei saa sympatiaani. Grimbiisi ei ole minun biisini.
Terveisiä Uudestakaupungista
Junassa matkalla kotiin. Toritilaisuudessa Uudessakaupungissa oli väkeä runsaasti ja piirikokouksessa seitsemisenkymmentä. Viesti oli täysin selvä. Puolueväki ja kannattajat ovat liikkellä hyvillä mielin. Erityistä kiitosta tuli nopeasta päätöksentekokyvystä. Puolue osaa ja uskaltaa reagoida. Kiitos minunkin puolestani. Tätä varten on hienoa olla puoluekokouksen valitsema puheenjohtaja, suorassa vastuussa omalle väelle. Erityiskiitos Aarre Lahtoselle kyytijärjestelyistä. Ystävä kolmenkymmenen vuoden puolueajalta.  Mies puolueen peruslinjalta. Kannattaa kuunnella kokemuksen ääntä ja ottaa opiksi. Meillä on tässä puolueessa hyvä mahdollisuus nousta piikkipaikalle.  Asema kärkinelikossa on vahva.
Hyvä päätös
Puoluehallitus on yksimielisesti erottanut James Hirvisaaren Perussuomalaiset rp:n jäsenyydestä. Hyvä päätös. Olen saanut parin päivän aikana parisensataa tukiviestiä. Kielteisiä on tullut tusinan verran. Kannustukset on annettu omalla nimellä, arvostelu paria poikkeusta lukuunottamatta nimettömänä. Vastaan aina omalla nimellä ja nuunalla. Edellytän samaa kaikilta. Jos on jotakin mieltä, on oltava kanttia seistä sanojensa takana selkä suorana. Sananvapaus on sitä, että vastaa sanoistaan. Perussuomalaiset on kansanpuolue. Rosoa pitää olla. Törkeyksiä ei hyväksytä. Puoluejohto ja puoluehallitus on asettanut rajat. Niitä noudatetaan. Tämän jälkeen en kommentoi Hirvisaaren tekemisiä. Hän ei ole enää Perussuomalainen. Lähden huomenna, lauantaina, Uuteenkaupunkiin Varsinais-Suomen piirin syyskokoukseen. Tämän päivän kokokohta oli Pohjois-Karjalan Perusnaisten vierailu Eduskunnassa. Sain eväitä eteenpäin. Karjalanpiirakat on jo syöty, hirvenliha ja villisika viileässä. Halaukset lämmittävät. Kiitos tytöt. Te olette sitä väkeä, jonka tuen ja kannustuksen saattamana haluan lähteä kentälle, josta voima kumpuaa.
Puoluekokoukset Lontoossa ja Manchesterissä
Runsas viikko sitten puhuin Lontoossa, huomenna Manchesterissä. Sain kutsun sekä Itsenäisyyspuolueen että Konservatiivien kokoukseen. On mielenkiintoista olla mukana, kärpäsenä katossa, katsomassa, miten politiikkaa tehdään ja miten se toimii Englannissa, joka on yksi Euroopan Unionin keskeisistä valtioista. Täällä voi aistia, mihin unioni on menossa ja mitä on tulossa. Englannissa eu-kriittisyys on valtavirtaa. UKIPin paine tuntuu Konservatiiveissa. Minun mielestäni Suomen ja Pohjoismaiden kannattaisi lähentyä Iso-Britannian linjaa. Vähemmän EU:ta, mutta parempaa. Se on nimittäin ainoa tapa, millä EU on osa tulevaisuutta, eikä menneisyyttä. Ilkka Remeksen kirja Omertan liitto on yöpöydällä. Hyytävän hyvä lukukokemus.
Puheenjohtajan tehtävä on johtaa
Kun puolueen puheenjohtaja puolustaa puolueen linjaa, se on uutinen. Minun mielestäni olisi uutinen, jos puolueen puheenjohtaja ei niin tekisi. Perussuomalaisen vaaliohjelmassa lukee yksiselitteisesti seuraavaa: ” Perussuomalaiset eivät hyväksy samaa sukupuolta olevien vihkimistä avioliittoon, sillä avioliitto on tarkoitettu miehen ja naisen välillä solmittavaksi. Nykyinen parisuhteen rekisteröinti turvaa samaa sukupuolta oleville heille kuuluvat oikeudet, eikä oikeuskäytäntö siten ole syrjivä.” Jotta viime vaaleissa pääsi Perussuomalaisten ehdokkaaksi piti allekirjoittaa sekä ehdokassuostumus että sitoutuminen puolueen ohjelmaan. En muista, että kenelläkään oli asiassa omantunnontuskia. Ehdokkuus ja yhdessä sovittu ohjelma kelpasivat. Kun ne kelpasivat silloin, miksi ne eivät kelpaisi nyt? Hyväksyn ohjelman edelleen ja tätä samaa edellytän muilta. En allekirjoita papereita, joita en hyväksy. On hyvä, että Perussuomalaiset joutuivat kohtaamaan tämän asian ja puheenjohtajansa karhean puolen. Nyt tiedämme, missä kukin seisoo…ja kaatuu. Olen saanut sekä myönteistä  että kielteistä palautetta. Myönteisen palautteen määrä on ollut nousussa, aluksi tuli lunta tupaan. Otan kaksi lainausta, kielteisen ja myönteisen. Heitä fasisti voltti tuli nimimerkiltä Cute Boy. Tulkitsin tuon kielteiseksi. Iiris viestitti: ” Olet todella rohkea, kun ilmoitat julkisesti olevasi avioliittolain muuttamista vastaan! Kiitos ja onnittelut sinulle! Kansanedustaja voi perustuslain ja  eduskuntaryhmän sääntöjen mukaan äänestää ryhmän kannasta poiketen.  Minä oletan ja niin myös toimin, että ihminen vastaa siitä, mihinkä on sitoutunut ja nimellään allekirjoittanut. Yksinkertaista. Tätä kantaani saa luonnollisesti arvostella vapaasti.  Minä olen tottunut huutoni vastaamaan sekä vaatinut sitä myös omilta. Minä olen tällainen puheenjohtaja. Jussi Niinistön esiintyminen Huomenta Suomessa oli malliesimerkki siitä, miten puolueen linjaa puolustetaan. Vähäeleisesti ja kiihkottomasti. Siinä oli esimerkkiä, myös minulle.
Ryhmäpäätös
Puolueen puheenjohtaja puolustaa aina puolueen linjaa ja ohjelmaa. Koko ohjelmaa , jokaista riviä. Puheenjohtajana toimin aina sen mukaan Puheenjohtaja ei voi olla joukkueen kanssa eri mieltä . En valikoi rusinoita pullasta, enkä suosittele sitä muillekaan. Tulen äänestämään ryhmäpäätösten mukaisesti. En vaadi koskaan muilta enempää kuin itse teen. Sellainen johtaja olen.Vaativa ,yhteisesti sovitun toteuttaja. Etulinjassa veri punnitaan. Siellä ei ole kivaa vaan kovaa,kun on tehtävä, mikä tehtävä on. Peruspomo johtaa edestä hyväillä omallatunnolla.
Eeloppi kiinnostaa
Voi Nokia parkaa. Stephen Elopin rooli, tempaukset ja sopimukset kiinnostavat. Viimeinen vaihe on avioero ja vaimon väitetyt vaatimukset. Vastakkain ovat kansankuntamme historian yhden keskeisimmän yrityksen maine ja Elopin vaimo. Ei voi olla totta. xxx Asia kiinnostaa ulkomaita myöten. Lausuin mielipiteeni Financial Timesille perjantaina Lontoossa. Eilen illalla soitti CNN- kanavan Richard Quest. Sanoin, että toimitusjohtaja on yleensä  palkattu pyörittämään yritystä, eikä myymään sitä. Jos palkkaat Microsoft miehen, saat Microsoft-miehen. Espoon kaupunginvaltuuston puheenjohtajana harmittaa vietävästi. Nokia on meille hyvä ja arvokas kumppani.
Lontoon terveisiä ja pari sanaa syksyn politiikasta
Olin viikoloppuna Lontoossa Itsenäisyyspuolueen, UKIPin , puoluekokouksessa. Tämän kirjoituksen vieressä on video siellä pitämästäni puheesta . Perussuomalaiset on Suomen tunnetuin puolue ulkomailla. Jytky ei jäänyt maamme rajojen sisäpuolelle. Siitä ollaan kiinnostuneita ympäri Eurooppaa Moni haluaa ottaa meistä oppia ja välttää ne virheet, joita me olemme tehneet. xxx Saksassa Merkel putsasi pöydän. Tämä antaa aihetta kunnioitukseen, vaikka itse olisin äänestänyt Vaihtoehto Saksalle puoluetta. Muutaman kuukauden pystyssä ollut puolue sai 4,7 prosentin kannatuksen. Se jäi niukasti äänikynnyksen alle. Harmin paikka. Nyt liikkeen sitko ja voima todella punnitaan. Tähdenlento sammuu, kansanpuolue voimistuu. Lähi-vuodet kertovat, kummasta on kysymys. Mínulle tulee ensi vuoden eurovaalien tiimoilta asiaa myös Saksaan. xxx Politiikan syksy on saanut räväkän alun. Räväkkyys ei ole mikään itseisarvo. Asiaa pitää olla. Politiikka ja retoriikka kuuluvat politiikkaan. Parannuksen teko on aina aloitettava itsestä. Siihen on meillä itse kullakin suurin vaikutusvalta. Suomessa on nettoveronmaksajia vain 27 prosenttia. Tarvitsemme lisää nettoveronmaksajia. xxx Me emme kannata pakkoliitoksia, emme liioin voi antaa yhdistyville kunnille aukotonta viiden vuoden irtisanomissuojaa. Kouvolassa, yhdeksän kunnan yhteenliittymässä, viiden vuoden siirtymäajan jälkeen tuleet potkut 600 ihmiselle. Tämä on tuskallista. Viiden vuoden aikana olisi jotakin pitänyt tehdä toisin. En halua, että sama toistuu. SDP loukkaantui nilkki-sanasta, joka tarkoittaa pikkupomoa. Pikkupomo on ok tyyppi, mutta ei merkitse sitä, että hän on kaiken arvostelun ulkopuolella ja työpaikka turvattu kaikissa olosuhteissa.
Parasta puheenjohtajan tehtävässä
Perussuomalaisten johtaminen on mieluinen tehtävä. Kova homma lujalle miehelle. Kirjoitan Peruspomo- kirjaa Jytkyn synnystä ja Jytkyn tekijöiden johtamisesta. Viime viikonloppu oli hyvä esimerkki siitä, mitä kaikkea  puheenjohtaja tekee ja mistä saa oppia, jotta pysyy ajantasalla.  Poliittinen silmä ei kehity kirjoittamalla vaan kiertämällä kansan parissa. xxx Lähdin perjantai-iltana n 20.30 kohti kesämökkiä Sastamalaan. Perillä olin  n 23.00. Hyvä ystävä oli lämmittänyt saunan. Saunottiin ja juteltiin, nukahdin  hyvän matkaa puolenyön jälkeen. Aamulla Pyymäkeen aamukahville. Tapasin sattumalta tamperelaisen rakennusyrittäjän vaimoineen. Miehen isä oli ollut SMP: n miehiä , ehdokkaana Espoossa kuntavaaleissa 1968! Poika oli jakanut SMP: n sadetakkeja ja saanut muikkarin koulusta. Matka jatkui Vihteljärven kyläkaupalle. Siellä kauppiaspariskunta, Roskala,  oli järjestänyt kunnon vastaanoton. Luomulihapullia, kahvit, Millwallin ja Liverpoolin kannatuslaulut eli vieraan ja isännän mieleiset kaikuivat kovaäänisistä. Kylä oli läsnä. xxx Matka jatkui Kankaanpään kirkkoon varapuhemies Anssi Joutsenlahden syntymäpäiväseuroihin. Puhemies Eero Heinäluoma aloitti, minä jatkoin, sitten puhuivat kirkonmiehet Ambrosius ja Kaarlo Kalliala. Väliin veisattiin Siionin virsiä Jaakko Löytyn esilaulamana. Aloitin oman puheeni. Ihmiselämä on Pyhä kohdusta kuolemaan… Olen tuntenut Anssi Joutsenlahden vuodesta 1979. Siinä on yksi mies tarinamme takana, aina lähimmäisenrakkauden asialla, kenkämyynti lähetystyön hyväksi kaikissa puoluekokouksissa. Helli-vaimo hiljaisena ja vahvana tukena. xxx Auto syöksyi kohti Joensuuta ja puoluekokouksen talkooporukan jälkijuhlia. Petäjävedellä, ST1-asemalla pizza Quattro Stationi tuulensuojaan. Tuolla huoltamolla tajusin 9.4.2011 puhetilausuudessani, että Suomen politiikan taivas repeää. Väkeä oli kuin Nasserin hautajaisissa.  Siitä enemmän joskus toiste. Noin 19.30 oltiin vanhassa Kiihtelysvaarassa, Keskijärvellä. Kolmisenkymmentä talkoolaista, Joensuun puoluekokouksen tositekijät, paikalla. Kättelyjä ja halauksia. Suoraan ruokapöytään, kiitospuhe, onnittelusanat Petri Kokolle 50v, sitten saunaan ja viileään järveen. Illanvietto, jossa Karaokea. Vetäisin soolona My Wayn suomeksi, duettona Pohjois-Karjalaan Niirasen Sannan kanssa. Hyviä keskusteluja, politiikkaa, asioita, muisteluja, naurua vedet silmissä. Levolle pitkälti puolen yön jälkeen. xxx Sunnuntai-aamu aukesi kauniina. Kävin Eino Poutiaisen kotitalolla ja Keskijärven kylätalolla. Otin kantaa hallituspuolueiden tonttuiluun. Jippo-Haka futismatsi Pohjois-Karjalan Koulutuskuntayhtymän vieraana. Hieno peli. Nokka kohti kotia klo 18.00. Kahvitauko Mäntyharjulla, kotona 23.30. Auton purku. Sen uumenista siirsin pakkaseen saamani jänispaistin, samana aamuna paloitellun. Roskalan ruisjauhot, karjalainen keittokirja, ilveksen kynsi…kenttä ruokkii ja ravitsee. Sekä ruumiin että sielun. Yläfemma Jusulalle, miehelle Mersun ratissa. Kuskille. Kaverille. Sauna ja sänky. Levolle lasken Luojani katkeaa kesken kaiken. Peruspomon päivä päättyi. Uneen omassa sängyssä. Takana 1300 kilometriä, edessä loppuelämä. xxx Kirjoitin tämän sekä itselleni että muille. Parasta puheenjohtajan tehtävässä ovat Perussuomalaiset, kansan syvät rivit. Tunnen sakkini. Toimittajat ja tutkijat. Tutustukaa kenttään,  niin teillä on mahdollisuus ymmärtää Jytkyn synty, sen tekijät ja Jytkyn jatko. Tämä ei ole alkuunkaan ohi. Tämä puolue ei noussut kahdeksan tunnin työpäivillä. Ei virkatyönä, eikä virkakielellä. Tämä aate asuu Suomen kansan syvissä riveissä. Pöhköjen facebookpäivitysten kyttääminen ja kommentoiminen on yhtä tyhjän kanssa. Ne eivät selitä Perussuomalaisuudesta yhtään mitään. xxx Perussuomalaiset – olen teidän miehenne. I did it my way. And with You. Taistelu jatkuu tieuran suunnassa. Oma linja, oma asialista. Paras on vielä tulossa. Kiitos kentälle viikonlopusta. Opin taas uutta. Kun tekee pohjatyöt kunnolla, tietää mistä mennään. Johtaja pärjää vain, jos hän tuntee joukkonsa.
Käynti kirkossa ja KGB:ssa
Kävin kirkossa. Tarjolla oli sanaa ja sakramenttia. Ihmisiä monelta mantereelta. Ravitsevaa, kuten aina. Mieleen jäivät kannustuksen sanat kirkon pihalla. Olen onnekas mies. Saan olla etulinjassa. Tukea on hämmästyttävän paljon. Päivän teksti oli ristin kantaminen. Minulla on siitä kalpea aavistus. Ihmisarvo ei ole suhteellista. Elämän pyhyys ei ole kompromissikamaa. xxx Vastustakaa perkelettä, niin se teistä pakenee. Kävin perjantaina Liettuassa. Vilnassa on KGB-museo. Paikka, jossa neuvostokommunismi hakkasi ja hajoitti ihmisiä. Keskellä kaupunkia. Rakennuksen kellarikerroksessa oli teloitushuone. Seinistä minua katsoivat tylyt kuopat, luodeista syntyneet. Niskalaukaus toisensa jälkeen, kommunistinen kalmanhaju. Gestapolle ja KGB:lle kelpasi sama kellari. Samanarvoiset aatteet, samanarvoinen asunto. Ei koskaan enää, ei natsismille ja kommunismille. Kalmankamalle. xxx Kellarissa käynti sai vihan purskahtamaan. Kirkossa toivotettiin Kristuksen rauhaa. Tarpeeseen tuli, sillä mieli kulki jo murhamiehen tasolla. Sinne jää, jos ei ota Isän kädestä kiinni. Otin. En noussut – minut nostettiin. Ollaan kiitollisia elämän lahjasta.
Älä ole lapsellinen
Kysyin kerran Veikko Vennamolta, että miksi vastaat lehtien pääkirjoittajille tuolla tavalla(omalla mielipiteellä)? Älä ole lapsellinen tokaisi vanha Samurai. Aivan oikein. Itsenäisellä puolueella on oma asialista. Pieleen menee jos alistuu toisten johdettavaksi ja johdateltavaksi. Jos pelaa Kokoomuksen ehdoilla, pelaa Kokoomuksen pussiin. Puolustan avioliittoa. Perinteisellä tyylillä. Oli ies sopiva tai ei, kannettava se on. Jos sinulla on mielipide, ole valmis vastaamaan siitä. Perussuomalaiset puolustaa sinun oikeuttasi olla muuta mieltä. Älä ole lapsellinen on hyvä vastaus johdattelevaan kysymykseen. Sellainen on vastaus kun on kysymys.
Kokoomus kotiäitien kimpussa
Hallituksen esitys toimivan  kotihoidontuen silpomisesta on Kokoomuksen kynästä lähtöisin. En olisi uskonut. Punavihreiden sijasta asialla olivat sinivihreät eli Kokoomus ja vihreät. Rkp:lle tunnetusti käy kaikki. Olen saanut poikkeuksellisen paljon palautetta nimenomaan lapsiaan kotona hoitaneilta äideiltä.  Kun tämän päälle vielä kepulaiset miehet kiittelivät barskia esiintymistä Eduskunnassa, tiedän, että perille meni. Pistän tässä yhden kysymyksen Kokoomukselle vastattavaksi. Miten pienyritystä pyörittävä pariskunta jakaa kotihoidontuen ja mitä järkeä siinä on? En itse osaa vastata, ehkä Kokoomuksen Toivakka, Sarkomaa tai Mäkelä vastaavat puolestani. Kokoomus näyttää potevan kroonista ylemmyyttä Perussuomalaisia kohtaan. xxx Politiikan syksy on avattu. Keskustelu jatkuu, tuemme hallituksen hyviä ehdotuksia ja vastustamme huonoja. Emme käy keskusteluja hallituksen ehdoilla ja pelkästään hallituksen asettamasta asialistasta. Meillä on oma linja ja asialista. Näiden välistä kilvoittelua kutsutaan normaalisti parlamentaariseksi demokratiaksi. Annetaan perheiden päättää, kumpi käyttää oikeutta hoitaa lasta kotona, isä vai äiti. Vai menevätkö molemmat töihin. Tällä linjalla on Suomen kansan kannatus. Nyt ja tulevaisuudessa.
Soinin päivänä
Olen ollut marjanpoiminnassa. Suosittelen näin Soinin päivänä. Kreikka tarvitsee uuden tukipaketin. Tämähän on kuin Päivä Murmelina elokuva, joka alkaa joka aamu samanlaisena uudestaan. Tuliko tämä sinulle yllätyksenä? Kommunistien  perustama Vasemmistoliitto keulii päivä päivältä pahemmin. Puheenjohtaja Arhinmäki antaisi Kreikan ensimmäisen paketin anteeksi, siis sen, jonka antamista hän itse Eduskunnassa vastusti.  Sinne vaan teollisuusduunarin tilipussista suoraan eurooppalaisille suurpankeille. Arhinmäki armahtaa pankkipelurit. Kannatan Olli Rehnin ehdokkuutta – en kannata hänen valintaansa. Olli Rehnin euroehdokkuus olisi parempi Perussuomalaisille kuin sata jänistä pakkasessa. Haluan todella nähdä kun Tukipakettikomissaari Rehn mittauttaa kannatuksensa vaaleissa, juna menisi Brysselin sijasta Mikkeliin. Veikkaan, että Rehn  vetää länget kaulaan ennen lähtöviivaa. Mikael Pentikäinen saattaa Brysseliin päätyäkin. Kepu junailee hänelle herranpaikkaa pää märkänä. Kansa tuskin häntä sinne lähettää. Kokoomus alkaa olla Jopet-showtakin hauskempi seurattava. Maailman vainotuin  vähemmistö ovat kristityt. Tämä tiedoksi Arhinmäelle ja Haglundille. Ottakaa rohkeasti kantaa, saatan kommentoidakin, jopa kannustaa. Jos politiikassa olisi siirtoikkuna. Mä ottaisin tuon Juha Rehulan kuin Celtic Teemu Pukin. Siinä taitaa olla mies, joka ensi eduskuntakaudella vie soteuudistuksen läpi yhdessä Perussuomalaisten kanssa. A.T.Vihtori juoksee tänään Vermossa. Se on joko tili tai hll. Jännä hetki. Soinin päivän kohokohta. xx Vihtori laukkaili, vaikka ei hylättykään. Illana kohokohta oli FCVapsin ja TUWE2 naisten futismatsi Sastamalan keskuskentällä. Minäkin pääsin nimpparikuvaan TUWEn joukkueen kanssa. Jalkapallo on hieno peli ja sen parissa puuhaa paljon hyviä ihmisiä. Tsemppiä molemmille joukkueille. Oli hyvä peli, jota oli ilo katsoa.
Katainen kiripuussa
Pääministeri Kataisella on käsissään joukkue, jolla ei voiteta. Katainen on kiripuussa. Opposition ja hallituskumppaniensa välissä suoristumassa. Se näkyy naamasta ja tuntuu nikamissa. Uusimmat gallupluvut lisäävät Kataisen tuskaa. Ei vaaleja gallupeilla käydä, sikäli paniikkiin ei ole aihetta, mutta kun joukkue on täynnä säntäilijöitä ilman kurinalaisuutta, tulos on juuri sitä, mitä noista aineksista syntyy. Kepu romahti kaupunkiliberaalien johtamana. Sama on käymässä Kokoomukselle, konservatiivit kaikkoavat, vaikka lujille se ottaa. Kreikan seuraava tukipaketti tullee ennen vuodenvaihdetta…taas pelastetaan suomalaisia työpaikkoja. Päivi Räsänen ja Paavo Arhinmäki samassa hallituksessa. Poliittisen kuluttajasuojan pohjanoteeraus. Siinä on oikea ja vasen laitahyökkääjä. Katainen on kiripuussa. Siitä pääsee itse pois vain hajottamalla hallituksen. Toinen tapa on seuraavat vaalit. Eli lähteekö vai lähetetäänkö? Katainen varmasti miettii, kuinka kauan hän haluaa olla takiaispuolueiden tuupittavana. xxx Euro on katastrofi sanoo professori Vesa Kanniainen. Euro on ylivahva sanoo Björn Wahlroos. Totuuden esiinmarssi jatkuu. Perussuomalaiset eivät ole sitoutuneita euroon. Antaa padan porista ja viljan kypsyä.
Kaksi kansalaisaloitetta
Kansalaisaloite on uusi väline politiikassa. Sinänsä hyvä. Eduskuntaan tulee syksyllä kolme kansalaisaloitetta, yksi on jo hylätty. Otan kantaa kahteen. Homoliittoaloitetta en kannata, pakkoruotsista luopumista kannatan. Kyse ei ole pelkästään minun mielipiteestäni. Mielenkiintoista on, miten julkisuudessa ja mediassa aloitteisiin suhtaudutaan. En ole vielä lukenut politiikan toimittajalta tai keltään muultakaan toimittajalta kolumnia ja mielipidettä, jossa puolustetaan miehen ja naisen välistä avioliittoa. En yhtäkään. Mitä tämä kertoo? Tuskin sitä, että heitä ei olisi…. Pakkoruotsista luopuminen…lähes sama juttu, mutta päinvastoin. Iltalehden pääkirjoittaja poikkesi porukasta. Edukseen. Maan päälehti teki peräkkäisinä päivinä kaksi isoa juttua pakkoruotsista. Suunvuoron saivat Carl Haglund ja Alexander Stubb. Ajattelin, että kolmantena päivänä suunvuoron saa vaikkapa Jussi Niinistö…mitä vielä. Mitäs sitä turhaan keskustelemaan. Homoliittoja vastustavat ihmiset ovat ns. vanhanaikaisia, fobisia, umpimielisiä, rakkaudettomia, suvaitsemattomia, päiviräsäsiä…Siis, kun kannattaa nykyistä, voimassa olevaa lainsäädäntöä. Pakkoruotsista luopujista parhaan luonnehdinnan saa Paavo Lipposelta.  Mitäs sitä keskustelemaan… xxx Tämä hallitus on hemmetin huono. Sen vuoksi jopa Kepu pärjää. Hallituksessa ovat kaikki ne puolueet, jotka olivat ja ovat valmiita jatkamaan EU-tukipakettipolitiikkaa. Mikään muu ei yhdistä. Ylivahva euro tappaa talossa ja puutarhassa. Mitä siitäkään keskustelemaan…. Onneksi on Perussuomalaiset. Jos ei olisi, se pitäisi tässä henkisessä ilmapiirissä perustaa. Olen mielelläni tämän puolueen puheenjohtaja. Se on tärkeä tehtävä. Kirjoitan Peruspomo-kirjaa. Siitä tulee hyvä. Olen kiitollinen tästä mahdollisuudesta. Tämä tarina ansaitsee tulla kerrotuksi. Ylä- ja alamäkineen. Jytkyillan riemusta kosmiseen kylmään.
Weltwochen haastattelu
Annoin juhannusviikolla haastattelun sveitsiläiselle Weltwoche-lehdelle. Toimittajakaksikko teki perusteellista työtä. Heitä kiinnosti ennen kaikkea, kuinka on mahdollista, että Perussuomalaiset on noussut näin nopeasti suureksi puolueeksi ja maamme tunnetuimmaksi puolueeksi Suomen ulkopuolella. Haastattelussa kävimme läpi puolueen synnyn, nousun syitä, voimakkaita mielipiteitäni, johtamistapaani, henkilöhistoriaani, elämistä katolilaisena kristittynä lueterilaisessa maassa, jopa bootseista puhuttiin. Haastattelun aikana esiin nousivat myös vihapuhe ja puoluejohtajan turvallisuus. Siihen vastasin, että olen saanut neljä tappouhkausta ja että Suojelupoliisi vei ja toi minut töistä vaalien jälkeisen viikon aikana. Osana puoluekokousjärjestelyjä minulla oli turvajärjestely tämän kesän Joensuun puoluekokouksessa. Lehdistö ja kansalaiset ovat olleet asiasta kiinnostuneita. Puhelin soi tasaiseen tahtiin piirongin pöydällä. Siksi katsoin tarpeelliseksi kommentoida plokissani tuon haastattelun esiin tuomia kysymyksiä. Jatkan kesälomaani menemällä uimaan. Toivottavasti näin plokin muodossa kysyjät saavat vastauksensa. Kuulin tuossa juuri klo 12.00 YLEn radiouutiset. Siihen ei ole mitään lisättävää.
Kesäsitaatti
Helvetin pimeimmät paikat on varattu niille, jotka pysyvät puolueettomina  moraalisten kriisien aikoina. Dan Brown, Inferno.
Joensuun puoluekokous oli minulle tärkeä
Naputtelen tätä plokipäivitystä tunti puoluekokouksen päättymisen jälkeen. Takki on tyhjä, sydän on täynnä. Kenttäväki, kätteli ja halasi minut kasaan. Nautin jopa tanssimisesta, vaikka Cicerokin jo opetti, että terve mies ei tanssi.  Perussuomalaiset naiset  saivat minut humpalle. Puoluekokouksemme iltajuhla oli kruunu kokouksellemme. Kenttäväki antoi voimaa. Päätökseni jäädä Suomeen oli iso asia tuhansille Perussuomalaisille. Sähköposti täyttyi myös kannustavista posteista muiden puolueiden kannattajilta…en sinua ja porukkaas äänestä, mutta ilman teitä Suomen politiikka olisi köyhä… Joensuun  puoluekokous  oli minulle tärkeä. Sain mitä hain. Varmuuden siitä, että oli oikein jäädä. Se oli oikein kannattajia kohtaan , se oli oikein myös henkilökohtaisella tasolla. Sain kaksarin kiinni. Kentän ja läheisteni tuen. Kiitos Perussuomalaiset – olen teidän miehenne. Pohjois-Karjalan Perussuomalaiset, teitte meille ikimuistoisen puoluekokouksen. xxx Nyt olen lomalla. Media ja muut älkää soittako minulle muutamaan viikkoon. Kännykät ovat koskemattomina piirongin päällä. Näin se kesäloma toimii.
Siivestäjät liikkeellä
Perussuomalaiset on Suomen mielenkiintoisin puolue. Minkäs sille mahtaa… Lähestyvä puoluekokous saa siivestäjät liikkeelle. Heijastuneeseen kunniaan on tunkua. Keskustelupalstat täyttyvät Perussuomalaisia koskevista kirjoituksista. Me puhumme politiikkaa ja kirjoittajat kirjoittavat Perussuomalaisista. Kiitän palsta- ja bittitilasta. Kyllä vankkurit liikkuvat, kun  Perussuomalaiset vetävät ja vastustajat työntävät. Meidän Perussuomalaisten on oltava tyytyväisiä. Rakkaudesta se hevonenkin potkii ja rättinsä perään räkänokka itkee. Puoluekokouksen virallisten edustajien määrä on poikkaissut 1000 edustajan rajan. Suomi nousuun työllä, yrittämällä ja välittämällä.
Hyvää Juhannusta
Johannes Kastaja menetti päänsä, kun laukoi totuuksia kuningas Herodeksesta. Sitä tässä nyt juhlitaan. Minun täytyy tehdä vaikea ja oikea päätös. Tutussa ympäristössä on tuntematon kohdattava. Puserran päätöksen paperille Heinoon mökillä. Juhannuksena. Siltä paperilta sen sitten viikon päästä luen. Normaalisti minulla ei ole Juhannuksena muuta luettavaa kuin Kokemäen raviohjelma. Puheenjohtajana jatkan, koska haluan ja minulla on siihen kannatus. Perussuomalaiset on nyt täysi-ikäinen puolue. Pysähtykää ja katsokaa, minne olette menossa, ottakaa oppia menneistä ajoista! Valitkaa oikea tie ja kulkekaa sitä, niin saatte rauhan. (Jer 6:16). Tätä päätöstä pitää kaivaa syvältä. Sunnuntaina se on paperilla. Hyvää Juhannusta. Nautitaan Suomen suvesta ja siitä, että saamme elää. Jokainen ihminen ja jokainen elämä on arvokas.
Status Quo
Kävin Status Quon konsertissa Kaisaniemessä. Kunnon rokkia. Pidä Quosta kahdesta syystä. Ensiksi, musiikki on hyvää. Toiseksi , samaan hintaan ei saa saarnaa ilmastonmuutoksesta tai kuuttien kohtalosta. Carolinella aloitettin, sitten Tuli Paper Plane,  Hold You Back… Kyllä teki hyvää mun herkälle sielulle. Paiskottiin käsiä, otettiin kaverikuvia ja rokattiin. Huomenna on päivä uusi, kirkkoon ja Kultarantaan. Kuten edesmennyt irlantilainen ystäväni Ellen asian ilmaisi. : Timo, make most of it. Ollaan elämälle kiitollisia. Pro-Life.
Savo-Karjalan galluppi ja kommareiden kina
Savon Sanomat ja Karjalainen julkaisivat tänään alueellisen galluppinsa. Valtakunnalliseen levitykseen tulos ei jostakin syystä ole kelvannut. Perussuomalaisten lukema oli hyvä 23,7 prosenttia, jossa nousua 2 prosenttiyksikköä. Lisäpaikkaakin pukkaisi. Gallupista ei pidä höyrähtää. Perusta on vahva. Linja tuo kannatusta. Parin viikon päästä Joensuussa on puoluekokous. Ilmoittautuneita on jo yli 900. Kansanliikkeemme saa ihmiset osallistumaan ja ottamaan kantaa. Perussuomalaiset on vahvan kannatuksen puolue ja Suomen kiinnostavin maailmalla. Käydessäni Washingtonissa sain kaksi uutta puhujakutsua, keikkaa on kotimaassa ja maailmalla, kunhan kunto kestää. Puolueen keulapäätä on vahvistettava. Kentän vastuu on kova puoluekokousvalinnoissa. Varapuheenjohtajien ja puoluesihteerin merkitys kasvaa. Puheenjohtajana vaadin entistä enemmän. Tiedän, mitä tilanne vaatii. Perussuomalaisten menestys on sekä suomalaista että eurooppalaista poliittista historiaa. Meistä otetaan oppia. Sitä pyydetään. Autan, sillä Eurooppaa ei saa antaa brysselistien yksinoikeudeksi. Tähän työhön tarvitsen uutta apua. Siitä tarkemmin puoluekokouksessa. xxx Kommarit tappelevat keskenään. Arhinmäki on erottamassa Yrttiahoa. Tapelkaa pojat niin saatte tupakkaa. Mikään ei ole puolueelle tuhoisampaa kuin sisäinen eripura. Kommarit ovat toistensa kurkussa. Siitä jää työkansan asiat toiseksi. On jäänyt jo. Kasvisruokaa kommareille-linjalla ei vaaleja voiteta. Onneksi on Perussuomalaiset työväestön ja pienyrittäjien puolue.
Kommunismin uhrit
Osallistuin tänään Washingtonissa kommunismin uhrien  muistotilaisuuteen osana NB8- kokouksen ohjelmaa. Kommunismin kauhut eivät saa toistua milloinkaan. Suomessakin on aika perata kommunismin mätää valtakautta. Muistan nuoruudesta vanhojen puolueiden liturgiapuheet. SKP:n peitejärjestönä toiminut SKDL  on jo historian roskatunkiolla. Oli ikimuistoinen kokemus olla laskemassa yhdessä Baltian maiden parlamentaarikkojen kanssa kynttilää kommunismin uhreille. Ei enää kommunismia. Vastustakaa perkelettä, niin se teistä pakenee. Totuus on aina kommunismin ensimmäinen uhri. Olen veteraanipolvelle syvästi kiitollinen. Tämä päivä jäi ikuisesti mieleen. Virolaisen Suomipojan poika kiitti, että olin mukana tilaisuudessa. Sanoin, että kiitos kuuluu isällesi ja kaikille niille, jotka taistelivat kommunistista hirmuvaltaa vastaan. Hän nyökkäsi silmäkulmat kosteina.
Apupuolueiden puoluekokoukset
Kommunismin läpimädälle perinnölle perustettu Vasemmistoliitto piti harvalukuisen kokouksensa Tampereella. Päätöstä ei syntynyt edes turkistarhauksen kieltämisestä. Esitys oli heikko, kuten esittäjäkin. RKP osoitti olevansa ahdas kielipuolue vailla kutsumusta. Perussuomalaiset olivat pääosassa sekä Paavo Arhinmäen että Carl Haglundin puheissa. Siitä puhe, mistä puute. Kokoomuksella on hallituksessa runsas joukko apupuolueita. Partakallesta on tullut PaavoCalle. Hesarin kansi oli tänäkin sunnuntaina mielenkiintoinen. Joku sentään tajuaa ja ottaa oppia. Enkä nyt puhu Kalevan pääkirjoitustoimituksesta.
Tervehdys työmatkalta
Olen USA:ssa Ulkoasian valiokunnan puheenjohtajana. Tässä tervehdykseni, joka luettiin Veikko Vennamon 100-vuotisjuhlassa Alapitkällä tänään. Veikko Vennamo Veikko Vennamo oli mies, joka jätti jäljen. Ihmisen ymmärtämän. Kunnioittaman. Työn ja tekojen jäljen. Tunteen ja toivon jäljen. Suomalaisen sielunmaiseman tunteminen avasi ihmisten sydämen. Lohtu oli läsnä sodan aikana ja sodanjälkeisessä ankarassa ja raskaassa jälleenrakennuksessa. Tehtiin omaa ja Suomen tulevaisuutta. Veikko Vennamon ansiot siirtoväen asutustoiminnassa ovat kiistattomat. Tätä perintöä kunnioitetaan yli puoluerajojen. Minulle Veikko Vennamo oli poliittinen profeetta. Tien näyttäjä. Vennamon persoona tempaisi minut mukaan jo ollessani lukion ensimmäisellä luokalla. Tietä on sittemmin riittänyt. Vennamon vaikutuksesta olen nyt puoluejohtaja ja poliitikko. Elämä olisi ottanut toisen tien. Ilman Vennamon opetuksia, en olisi voinut onnistua. Perussuomalaisissa on paljon SMP: ta, se ei kuitenkaan ole SMP. Muuttuvat ajat muokkaavat meitä ja puoluetta. Oppi on ohessa. Veikko kävi oman tiensä ja maksoi kustannukset. Kun poikkeat porukasta, suuntaan tai toiseen, tunnet sen aina nahoissasi. Sen tuntee myös lähipiirisi. Vennamo ei tyytynyt vettyneeseen elämään, mukavaan elämään Munkkiniemessä. Hän taisteli. Minunkin puolestani, jotta uskallan olla omaa mieltä. Muuta mieltä. Kehitys pysähtyy ilman rosoisuutta. Vain nujerruksen jälkeen tulee armo. Vennamo oli ainutlaatuinen. Tomumajassaan hän tuli ja meni. Meihin jätti jäljen. Hän elää meidän mielessämme. Vennamo ei ollut helppo ihminen. Hänen elämänsä ei ollut helppo. Helppoheikiksi hänet leimattiin. Se oli sitä pelin politiikkaa. Kun Vennamon politiikkaa ei saatu murrettua, käytiin henkilöön. Se oli raskas rasti. Hänelle itselleen, läheisilleen ja kannattajille. Kesäkuisena päivänä, olkaamme iloisia. Meillä on mitä ja ketä muistella. Sisar ja veli. Sinä olet osa Suomen kansaa. Ole oma itsesi. Kyllä kansa tietää! Olet oman elämäsi sankari. Ole sitä iloisena ja kiitollisena. Elämä on lahja. Jokainen ihminen ja jokainen elämä on arvokas. Siinä on sekä inhimillinen sanoma että Vennamon perintö.
Nillittäjät
Pieni lisäys 7.6.2013 Olen viikon veraan lukenut Hesarin kannen aikaan saamia juttuja. Niistähän joku näppärä opiskelija värkkää gradun jouluksi. Kirjoitan asiasta joskus enemmän. Yksi asia minulle selvisi kun luin Kaarina Hazardin kolumnin Prosenttiswap. Luulin, että Hazard ei pidä minusta. En luule enää. xxx On se kauheata. Mikä? Uskon painettuun sanaan, printtimediaan. Kun se tehdään hyvin. Perussuomalaisten ilmoitus Hesarissa teki tehtävänsä. Se toi myös nillittäjät esiin. Kaikki otetaan vastaan. Poraamatta. Yksi kysymys kiinnostaa. Kuka kutsui Sixten Korkmanin tv-uutisiin? Vai tarjoutuiko mies itse? Tuo esiintyminen tappoi sen  vähäisen kriittisen palautteen sähköpostiini.  Kiitän Korkmania. En olisi itse pystynyt parempaan. Voitat naurun, voitat asian. Hymyilkää. On kesä, vaikka vakuutta ei olekaan. Teen kaikkeni, ettei Suomesta tule tosikkojen temmellyskenttää. We shall never Surrender. xxx Brysselin käytävillä huhutaan uudesta euroroolistani. Se olisi Total Soini swap. Vaihtosopimus.
Pari sanaa ilmoituksesta
Perussuomalaiset julkaisi Helsingin Sanomissa etusivun ilmoituksen . Kerroin näkemyksemme niin sanotusta Kreikka-paketista. Kannatusta tai gallupkannatusta ei osteta Hesarin ilmoituksilla. Kannatus tulee osaamisella. Kansan on tiedettävä mitä se äänestää ja ketä se äänestää. Kansa päättää. Siitä minä lähden aina. En toimi kansan pelosta vaan luottamuksesta kansaan. Tässä plokissani olen jo 27.02.2012 esittänyt näkemyseni sopimuksesta. Ei ole tarvinnut punakynää käyttää. Kun Perussuomalaiset julkaisee ilmoituksen, osa mediasta on kiinnostunut vain hinnasta. Jotakin sekin kertoo. Ilmoituksen maksoi Perussuomalaiset rp. Ilmoitushinta on puolueen ja Helsingin Sanomien välinen, luottamuksellinen, asia. Minulla ei ole mitään sitä vastaan, että HS julkistaa hinnan. Yksipuolisesti en sitä tässä vaiheessa tee. Julkisuudessa esillä ollut summa on väärä. Ja aika reilustikin.
AVOIN KIRJE SUOMEN KANSALLE
Salatut Kreikka-sopimukset on nyt avattu. Avoimuudesta ei kuitenkaan ole mitään hyötyä, ellei sitä käytetä. On hyvä ymmärtää, mitä salatuissa sopimuksissa on sisällä ja miksi ne lainvastaisesti salattiin. TOTUUS ESIIN Korkeimman hallinto-oikeuden päätöksellä, Perussuomalaisten Pirkko Ruohonen- Lernerin ja Erkki Havansin valituksen pohjalta, laittomasti salaiseksi julistetut ”Kreikka-vakuudet” on avattu. Tosiasia on se, ettei Suomi Kreikalta perinteisiä vakuuksia saanut. Kreikka ei ole meille edes sopimusosapuoli, vaan Suomi osti osittaisen suojauksen kreikkalaisilta pankeilta. Euroryhmässä suojaus tehtiin niin kalliiksi, ettei mikään muu maa vastaavaa järjestelyä halunnut. Hämmästyttävästi salailua on ollut viime aikoihin asti. SOPIMUKSEN YDIN ”Vakuuksien” ymmärtämisen kannalta sopimuksen tärkein dokumentti on tuottojenvaihtosopimuksen vahvistussopimus ja oikeastaan sen kappale kaksi. Siinä määritellään muutamalla rivillä se, mitä Suomi kreikkalaispankeille maksaa ja mitä kreikkalaispankit maksavat Suomelle. Se on kappale, joka on pakko lukea, jotta tätä asiaa voi ymmärtää. Kappaleesta näkyy, että Suomi solmi tuottojenvaihtosopimuksen, prosenttiswapin, jossa nimensä mukaisesti Suomi maksaa kreikkalaispankeille prosenttiosuuden saamistaan pääomatuloista. Kreikkalaispankit puolestaan maksavat Suomelle oman prosenttiosuutensa synteettisestä Kreikka-short-järjestelystä. Siinä ydin. VAKUUDEN JA TUOTTOJENVAIHTOSOPIMUKSEN ERO Tämä on juuri se rakenteellinen kuvio, jonka kävin läpi pitkän kaavan mukaan plokikirjoituksessani jo 27.2.2012. Kiinnostunut lukija voi sen sieltä kerrata. Vakuus on varmasti kaikille tuttu käsite. Lainan ottaja antaa lainan antajalle vakuudet takaisinmaksun varmistamiseksi. Jos esimerkiksi asuntolainan ottaja ei pysty lainaansa maksamaan, vakuutena ollut asunto menee myyntiin ja pankki saa rahat. Tuottojenvaihtosopimus on hyvin erilainen. Siinä ei lainailla rahaa eikä takaisinmaksua varmisteta. Nimensä mukaisesti tuottojenvaihtosopimuksessa vaihdetaan ennalta sovittuja tuottoja – ja tappioita – kahden osapuolen välillä. Tässä tapauksessa Suomi vaihtaa saamansa pääomatulot ja voitot kreikkalaispankkien lyhyen Kreikka-sijoitusten tuottoihin. Erot ovat merkittäviä: Vakuudessa vain lainan ottaja maksaa, tuottojenvaihtosopimuksessa molemmat osapuolet. Lisäksi vakuus kattaa riskit aina, tuottojenvaihtosopimus vain määrätyissä olosuhteissa. Kaikkein suurin ero näiden kahden välillä tulee esiin siinä todennäköisimmässä vaihtoehdossa, jossa Kreikka ei selviä veloistaan tai velkoja aletaan antaa anteeksi. Vakuudet kattaisivat Suomen riskit, mutta tuottojenvaihtosopimus ei. LOPPUPÄÄTELMÄT Hallituksen haluamaa ja ministeriön tekemää salauspäätöstä läpikäydessä; vetää hiljaiseksi. Miksi tällaista tehdään? Yksi – huolestuttava – selitys on, että ministerimme ja virkamiehemme eivät tarkkaan tiedä, mihin he ovat nimensä laittaneet miljardiluokan sopimuksia tehdessään. Toinen – kylmäävä – selitys on se, että he tiesivät ja siksi pyrkivät salaamaan sopimuksen. Toivomme, että selitys on tuo ensimmäinen. Vakuuksista on puhuttu, vaikka papereiden tultua julkisiksi kävi ilmi, ettei papereissa mainita sanaa vakuus. Kun mietit hetken, ymmärrät kyllä miksi. Perussuomalaiset rp:n puolesta Timo Soini Puheenjohtaja
Suvivirsi
Oli mukavaa laulaa sydämen kyllyydestä Suvivirsi koulujen kevätjuhlapäivänä. Meidän pitää varjella perinteitä. Suvivirsi ja ylioppilaslakki on säilytettävä. Onnea kaikille vastavalmistuneille. Nuorissa on Suomen tulevaisuus.
Peruseurooppalainen Pariisissa
Kävin Pariisissa puhumassa eurosta. Ranskalaiset ystäväni aloittivat eurovaalikampanjan tasan vuosi ennen vaaleja. Minua oli kuulemassa runsaat kolmesataa kuulijaa. Se on hyvä saavutus. Sunnuntaina osallistuin mielenilmaukseen miehen ja naisen välisen avioliiton puolesta. Se on sitä peruseurooppalaisuutta. Yhteistyö ei ole brysselistien yksinoikeus. YouTube linkki: Puheeni Pariisissa 25.5.2013
Pääministeri Kataisen purkaus
Pääministeri Katainen hermostui siitä, kun puolustin potkut saanutta miespuolista opetusministeriä. Minä perustelin mielipiteeni. Pääministeri Katainen sanoi minua vanhanaikaiseksi. Mistä lähtien potkut saaneen miehen puolustaminen on vanhanaikaista? Puolustan kaikkia vääryyttä kärsineitä, oli sitten mies tai nainen. Minä haastan hallitusta. Käytän sellaista kieltä, jota itse ymmärrän ja jota uskon kuulijani ymmärtävän. Minulle on uutinen, että pääministeri pitää miesten puolustamista vanhanaikaisena. Jos näin on, olen vanhanaikainen ja kannanottoni oli oikea-aikainen. Olen saanut asiasta runsaasti myönteistä palautetta. Etenkin naisilta!
EU saa Neuvostoliiton kohtelun
Suomalaisen median itsesensuuri pahenee. EU saa Neuvostoliiton kohtelun. Suomalainen media on EU-puudeli. Epäkohdat, jopa selvät laittomuudet selitellään parhain päin. Rahanpesijät saivat rahansa. Kypros apupakettinsa. Ilman rahanpesuselvitystä. Suomen hallitus julisti Suomen ja Kreikan välisen luottojohdannaissopimuksen salaiseksi. Laittomasti. Mitä teki media? Julkaisi metrikaupalla selostusta Suomen ” vakuuksista ”. Suomesta ei taida löytyä politiikan tai taloustoimittajaa, joka edes ymmärtää mikä luottojohdannainen on. Ainoa toivo on (toisin)ajattelija Jan Hurri. Odotan sunnuntain Taloussanomia. On tässä EU-valehtelun sekamelskassa yksi hyvä puoli. Toimituksista ei ole kukaan kehdannut kysyä mielipidettäni euroviisuista. Sehän olisi tärkeämpää kuin laittomasti pimitetty johdannaissopimus.
Peruspomo oikeassa
Valtiovarainministeriö salasi hallituksen siunauksella Kreikka-sopimuksen. Vakuussopimukseksi mainostetussa asiakirjassa ei edes manita sanaa vakuus. Toivon, että tiedotusvälineet tekevät myös tehtävänsä. Minulla on kyllä hyviä kysymyksiä. Kirjoitin  jo kuukausia sitten tässä plokissa minkälaisesta sopimuksesta on kysymys. Kyseessä on Total Return Swap-sopimus. Olin oikeassa. Totuuden esiinmarssi on alkanut. Vakuuksien viikunanlehti putoaa. Ja hallituksen kannatus. Hallitus ja möytäjuoksijamedia, herätys. Kertokaa maksavalle Suomen kansalle, mistä on kysymys. EU on menetystarina. Näin puolustetaan suomalaisia työpaikkoja. EU, nobelisti. Perussuomalaiset on Suomen tarpeellisin puolue.
Kiitos äideille
Juhlapäivät auttavat muistamaan tärkeitä asioita. Tänään muistetaan äitejä. Äitiys , kuten isyys, on suuri lahja ja sellaisenaan arvokas. Soitin omalle äidilleni. Puhelimeen vastasi tuttu ja turvallinen ääni. Kiitos äideille. Ilman teitä ei olisi meitä. Äiti on kaunis sana. Äiti. Yksi sana, mieletön määrä merkityksiä. Jokainen lapsi tarvitsee äitiä ja isää. Kasvattivanhemmat  olkaa iloisia siitä, että teitä tarvitaan. Vanhemmuus ei ole pelkkää biologiaa. Elämä on muutakin kuin molekyylien matka.
Vihreiden rappio
Entinen vaihtoehtopuolue Vihreät on rappeutunut. Puolueen ministerikaksikko on rytiryvettynyt. Vihreillä ei ole mitään kynnyskysymyksiä. Ei  ole vastauksiakaan. Vihreistä on tullut uusi RKP. Kaikki käy, kunhan ministerpaikat säilyvät. On anteeksiantamatonta, että Vihreät ovat päässeet sotkemaan Suomen vaalijärjestelmää. Tämä on mahdollista vain siksi, että Kokoomus ja Sdp sallivat vaalipiirien sotkemisen. Valtaan rakastuneet Vihreät eivät olisi hallituksesta lähteneet, vaikka homma olisi pistetty jäihin. Soininvaara sanoo, että SOTE on sotku. Niin on. Ei se mitään, Hautalan ja V Niinistön ministeripallit ovat kaiken yli. Vihreä kupla kelluu pinnalla punavihreän median hyysäämänä. Ruuhkamaksuja ei tarvita. Turkistarhausta ei tarvitse kieltää. Homoliittoja säätää. Miksi?  Koska ei pidä tehdä väärää politiikkaa. Eikä Vihreätä painetta ole. He eivät ole tosissaan. Ei ole laupeutta, eikä uhria. Ydinvoimaloiden rakentaminen on ollut surullista sohlausta. Vihreät ovat hiirenhiljaa. Kaikki käy. En ole Vihreiltä paljon mitään odottanut, vähäkin toivoni on heidän suhteensa saanut sinettinsä. Rappio rehottaa. xxx
Onnittelut Nigel Farage
Ystäväni Nigel Farage ja Britannian Itsenäisyyspuolue, UKIP, oli paikallisvaalien suurvoittaja. Tulos on todella kova. Juttelin Nigelin kanssa helmikuussa Lontoossa pitkät tovit. Meillä on paljon yhteisiä näkemyksiä.  Eurovaaleissa vuoden päästä tulee suuria muutoksia. Mitä parempi yhteistyö, sitä suurempi muutos. Eri puolilla Eurooppaa. Elämä on mukavampaa, kun nauraa välistä. Pentele, kyllä minulla on välistä ikävä yhteisiä raatokärpäsillallisia Strasburgissa. Proper stuff. Pitää olla oma suunnitelma ja haastaa vanhat puolueet.
Vapun satoa
Perussuomalaiset on työväestön puolue ilman sosialismia. SDP on työväenpuolue ilman kannatusta. Vasemmisto on työväenpuolue ilman työläisiä. xxx Vappuna pidin puheen Snellmanin patsaalla. Suomen Vaakunalippu oli vedettynä salkoon sekä Suomen Pankin katolla että Snellmanin patsaan oikealla sivustalla sijaitsevassa lipputangossa väärin päin – pää alaspäin. Tarkkasilmäinen Heli Hämäläinen huomasi tämän lapsuksen. Katso linkki >
Loistavaa Perusnaiset
Myönnän. Erehdyin. Helsingin Sanomat, Pravda, yllätti minut myönteisesti. Toivottomia tapauksia ei ole. Tänään sunnuntaisivuilla on hyvä reportaasi Peruussuomalaisista naisista. Meidän kauniit naiset ja kovat akat. Olette te upeaa porukkaa. Karhunhali. Puheenjohtaja Marja-Leena Leppänen. On sinulla hieno joukko johdettavanasi. Outi Virtasen silmin saimme kaikki nähdä mitä tapahtuu, kun tosinaiset lähtee liikkeelle. Paras on vielä tulossa. Kiitos Perusnaiset ja …no sanottava se on tiksis Hesari.
Kansalaisaloite
Turkistarhauksen  kieltämiseen tähtäävä kansalaisaloite oli lähetekeskustelussa  Eduskunnassa tänään. Olin kuulolla. Kannatan turkistarhausta ja haluan eläimille mahdollisimman siedettävät olot. Tarhaajat ovat Suomen työpaikkakiusatuin ihmisryhmä. En hyväksy kiusaamista. Turkistarhausaloite osoitti, mitä tuleman pitää. Mieltä liikuttavat aiheet aiheuttavat kosteasilmäisiä kommentteja. Minulle avioliitto on miehen ja naisen välinen liitto. Piste. En suostu käyttämään avioliittoa muissa yhteyksissä. Homoseksuaalisuus on yksi asia. Avioliitto on toinen asia. Samaan virkkeeseen ne eivät kuulu. Enkä niitä samassa lauseessa käytä. Avioliiton puolesta puhuu biologia ja terve järki. Ja minä. Ei siitä kenenkään pidä loukkaantua, että minulla on asiasta oma perusteltu mielipide. Se sama kanta on kirjattuna Perussuomalaisten vaaliohjelmaan, avioliitto on miehen ja naisen välinen liitto.
Nolojen tilanteiden hallitus
Hallituspuolueiden yhteiskannatus on kaikkien aikojen pohjalukemissa. Gallupeista ei pidä riehaantua, Perussuomalaiset ovat aikataulussa. Eurovaalit on seuraava todellinen kannatusmittaus. Hallituksen kunta- ja soteuudistus on umpisurkeaa tohelointia.Noloa. Osinkoverouudistuksesta jäi mieleen nolosti Sipilän herättämä Arhinmäki. Kyproksen paketti muka pelastaa suomalaisia työpaikkoja. Noloa. Petteri Orpo ja hallituspuolueiden eduskuntaryhmien puheenjohtajat selittelemässä sakko- ja vankeustuomion eroa. Noloa. Nolojen tilanteiden hallitus. Kataisen pääministeriys on takiaispuolueiden varassa.Noloa. Perussuomalaiset eivät sorru ylimielisyyteen. Oma linja ratkaisee.
Kaikkosen ero
Antti Kaikkonen eroaa Suuren valiokunnan varapuheenjohtajan tehtävästä. Päätös on oikea. Tämä vastaa Perussuomalaisten eduskuntaryhmän vaatimusta. Minun puolestani asia on loppuunkäsitelty.
Terveisiä Roomasta
Lähdin lauantaina Perussuomalaisten puoluevaltuuston kokouksen jälkeen Roomaan. Puolue on nyt hyvin öljytty. Kenttä on aktiivinen ja yhtenäinen. Sunnuntain ja maanantain olin täysin toisenlaisessa ympäristössä. Sunnuntaina osallistuin Paavin johtamaan  Messuun Pietarinkirkossa, jossa vihittiin pappeja.  Tilaisuus oli mieleenpainuva. En unohda sitä koskaan. Tänään maanantaina tapasin kardinaalit Tauranin ja Turksonin. Molemmilla oli minulle  aikaa noin 40 minuuttia. Molemmat heistä osallistuivat Paavin valinneeseen konklaaviin. Sain paljon hyvää tietoa ja taustoituista mitä erilaisimmista asioista. Iltapäivällä keskustelin Italian politiikasta Suomen Rooman suurlähetystössä. Tilanne on jumissa. Hallitusta ei ole saatu aikaan. Grillo grillaa Italiaa. Perussuomalaiset tunnetaan myös Italiassa. Europarlamenttiryhmässäni oli yhdeksän italialaista. Yhteistyö jatkuu. Sain myös hyvän katsauksen Lega Nordiin kuuluvalta Giancarlo Giorgettilta, kansanedustajalta, joka toimii Italian parlamentin  talousvaliokunnan puheenjohtajana. Lämmin kiitos suurlähettiläät Alpo Rusi ja Petri Tuomi-Nikula. Hienoa työtä. Aamulla palataan arkeen, rivikatolilaisena.
Perussuomalaiset myy ja maksaa
Puoluevaltuuston kokous on viikonloppuna ja puoluekokous kesäkuussa. Aika on otollista spekulaatioille. Demokraatti-lehti ilmoitti olemassa olostaan uutisoimalla, että Matti Putkonen on saamassa potkut. Sosialistit tekemässä uutista Perussuomalaisista… Tällaisia henkilöön meneviä spekulaatiota esitetään aika ajoin. Milloin möykkyytettävänä on Jukka Jusula, Ossi Sandvik, nyt Matti Putkonen. Minä puhun kaikki asiat nenän tasalta. En vie, enkä välitä viestejä median kautta. Perussuomalaisissa on halua puolueen  johtopaikoille. Samanlaista spekulaatiota oli eduskuntaryhmän henkilövalinnoista. Perussuomalaiset on Suomen kiinnostavin puolue. Se myy. Ja maksaa. Maksaa hintaa julkisuudessa, koska on kiinnostava. Puoluekokous on kesäkuussa. Kaikki spekulaatiot liittyvät siihen, ketkä johtavat ja millä joukkueella. SDP on ainakin hermostunut siitä, että Perussuomalaiset on Suomen suurin työväestön puolue. Minä en käy henkilöasioita julkisuudessa, enkä vuoda asioita.  En edes Demokraatti-lehteen. Jos joku menettää luottamukseni, hän ei lue sitä lehdestä.Tänään on työpäivä – myös työmiehelle. xxx Kimmo Tiilikainen ja Jope Ruonansuu tietävät, että otsikko pitää paikkansa. Päivän päätteeksi ajattelin, että kumpi heistä on koomikko.
Tukipakettihallitus
Osinkoverotörmäily, sote-sekoilu, työurien pidentäminen ilman, että ne pitenevät, kuntauudistus vailla päätöksiä…hallituksella ei ole  ideologista liimaa. Yksi yhteinen tekijä sillä on. Hallituspuolueet hyväksyvät EU-perussopimuksen vastaiset toimet. Kataisen tukipakettihallitus.
Bank of Cyprus
EU on menestystarina. Tämä nobelisti on luonut euron, joka on ikuinen… Tämä loistava  talousjärjestelmä rakentaa Kyproksen pankkikriisin ratkaisua Bank Of Cyproksen varaan. On parasta turvautua helmitauluun, sillä pankista häviävät tiedostot kiihtyvään tahiin.  Lohtuna lienee, että kyseessä ovat tärkeiden vuosien data. Onneksi on Perussuomalaiset. Ilman meitä nämä asiat käsiteltäisiin Eduskunnassa suljettujen ovien takana. Välikysymysinfostamme puuttuivat kaksi valtakunnallista tv-kanavaa ja maan kaksi johtavaa päivälehteä. Menestystarinan kyseenlaistaminen ei ole uutinen. Tuskin hekään konserniensa rahoja Bank of Cyprokseen pistäisivät, vaikka kannattavat sen pelastamista myös suomalaisten rahoilla.
Ylä-Malmin peruskoulun parhaat kysymykset
Minulla oli viime torstaina vieraanani Eduskunnan lehtereillä peruskoululuokka Ylä-Malmilta. Vierailuaika oli kyhnäiset 20 minuuttia. Ne olivat viime viikolla parhaat työminuutit. Paras tentti pitkään aikaan. Monta politiikan toimitusta voisi lähettää Ylä-Malmille oppiin ja kuuntelemaan. Kysymyksiä tuli paljon. Tiukkoja ja asiallisia. Ilman nolaamistarkoitusta, halusta tietää ja vastauksia myös kuunneltiin. Nuoret olivat kiinnostuneita yhteiskunnan asioista, mielipiteistä ja perusteluista.  Abortti askarruttaa mieliä, moraalikysymyksiä mietitään. Se riittää minulle, rajalinja menee jokaisen ihmisen sydämessä. Sitä ei voi yhteiskunta päättää. Minulta kysyttiin, miksi minulla oli teille aikaa? Vastaus oli teissä. En tiennyt sitä, ennen kuin kysyitte. Kiitos, kun tulitte . Menin kyselytuokiostanne kyselytunnille, niin innostuneena, että sekoitin Ylä-Malmin Myllypuroon Eduskunnan suuressa salissa. Anteeksi. Hyvä opettaja on kullanarvoinen. Jyrki Mery. Kiitos, kun toit oppilaasi käymään. Minä opin heiltä. Uskallan tuntea, että ilo oli kaksinkertainen.
Kokoomus sulaa?
Kokoomuksen kannatus on alimmillaan seitsemään vuoteen. Arki alkaa porvarillekin. Sulaako Kokoomus ja jos, niin miksi? Arvokonservatiivit lipuvat Kokoomuksesta Kepuun ja Perussuomalaisiin. Stubbin ja Männistön perhelinja on perusporvarille liikaa. Toinen syy on talouspolitiikka. Kokoomus joutuu taipumaan osinkoveron  korjaukseen. En usko mihinkään Himas-selitykseen. Sama kun vihreiden Hautala. Lautapäät puolustavat omiaan. Painetta Kokoomusta kohtaan lisätään. Perussuomalaiset päättivät välikysymyksestä ennen Pääsiäistä. Päätöksen mukaan mennään. Hallitus haastetaan Eduskunnan suuressa salissa. Perussuomalaiset ovat aikataulussa. Me voitamme seuraavat vaalit, jos emme itse tyri. Linjalla on kannatusta.
Pitkäperjantai – Hyvä Perjantai
Pääsiäinen on kristikunnan suurin juhla. Koko uskomme keskus. Sovitus ja ylösnousemus. Pitkäperjantai(Good Friday) on nimensä mukainen Hyvä Perjantai. Ilman sovitusta ei ole lunastusta. Jokainen ihminen joutuu ottamaan asiaan kohdaltaan kantaa. Kristinusko ei ole valintamyymälä. Kristus on kuolemalla kuoleman voittanut. Kuoleman kulttuuri ei voi enää hallita. Uskoni on kirkon uskoa. En osaa, enkä tahdo uskoa ominpäin. Kristuksen Pitkäperjantai oli piinallinen. Ennen kuolemaansa hänet sekä kavallettiin että kiellettiin. Juudas ja Pietari. Kavaltajalla ja kieltäjällä oli erilainen kohtalo. Molemmat muistetaan. Pietari oli se kallio, jolle kirkko perustettiin. Sinulle käy uskosi mukaan. Piina vaihtuu ylösnousemuksen riemuksi. Sillä on minulle isompi merkitys kuin millään muulla.
Vähempikin into riittää
Terveisiä Dublinista. EU-kokouksesta. Tiedän kokemuksesta, mitä toiminta EU:ssa on. EU-vaalit ovat vuoden päästä toukokuussa. Ehdokkuuteen näyttää olevan mielenkiintoa, jopa tunkua. Ehdokasasettelu ei mene niin, että kertoo haluavansa listalle ja sitten on siellä. Vähempikin into riittää. Olen viisi vuotta rakentanut puolueelle Eurooppa- suhteita. Jokaikinen EU-ehdokkaamme sitoutuu puolueen EU-linjaan. Ehdokaspaikkoja ei jaeta julkisuudessa vaan puolueen päättävissä elimissä. Niitä ei jaa puheenjohtaja,  eikä kukaan muukaan yksittäinen henkilö. Kenelläkään ei ole oikeutta vaatia ehdokkuutta. Jos valinta sattuu kohdalle, niin onneksi olkoon. Jos ei satu, on turha nillittää.  Ehdokaslistan vahvistaa lopulta ensi kuussa valittava puoluehallitus. On tärkeää käydä EU-asioista ja linjakysymyksistä keskustelua. Perussuomalaisten vastuu ja velvollisuus on esittää vanhoja puolueita parempi vaihtoehto. Linjan pitää rakentua osasto- ja piiritasolta ylöspäin. Ehdokkaat sitten sitoutuvat yhteisesti sovittuun linjaan. Vain siten tulee menestystä. xxx Pravda julkaisi gallupin. Perussuomalaiset ovat nousussa. Sain lehden vaihtaessani konetta Tukholmassa. Se olikin päivän  uutinen. Ikävä sanoa, että muu lehti oli täytetty  yhteiskuntamme ” suurimmalla ongelmalla ” , homoliitoilla meillä ja muualla. Ei ole ihme, että YT-neuvottelut on edessä. Ja omakin kestotilaus harkinnassa. Toivoisin maan suurimmalta päivälehdeltä uutisjutuissa monipuolisuutta. Pääkirjoitukset ovat asia erikseen. Ne ovat EU-suitsutuksineen taattua tavaraa. Myhäilyttäviä. xxx Seuraavien eduskuntavaalien päätaistelu käydään Perussuomalaisten ja  Kokoomuksen välillä. Kokoomuksen apupuolueista ei ole haastajaksi. Perussuomalaisista on, kun tehdään työ kunnolla. Työtä on paljon, emme ole valmis puolue. Emme tiedollisesti, emmekä taktisesti. Tarvitaan lisää kurinalaisuutta ja joukkuepeliä.
Sinä maksat pankkituet
Kypros on saanut pankkitukea. Suomi on maksajien joukossa. On syytä muistaa ja muistuttaa, että kysymys on pankkituesta. Siitä, että veronmaksajat pelastavat pankkeja. Nämä pelastuspaketit ovat EU:n  perussopimuksen vastaisia, siis laittomia perusartikloiden 123 ja 125 mukaan. Vanhat puolueet, EU-mielinen talous-ja tiedotuseliitti monistaa taas käsitystä, jonka mukaan,  meillä suomalaisilla olisi laillinen  pakko ja velvollisuus osallistua näihin pelastus-ja tukipaketteihin.NÄIN EI OLE. Tämän paketin myötä pelastetaan veroparatiisin pankkeja ja rahanpesijöitä. Mitään ennakkoehtoa rahanpesun suhteen ei toteutettu. On myös syytä muistaa, että Kyproksenkin pankit selvisivät aikanaan stressitesteistä. Ratkaisu on parempi kuin ensimmäinen ratkaisu, joka olisi puuttunut myös alle 100 000 euron talletuksiin, siis käytännössä murtanut talletussuojan. Talletuspako on edelleen mahdollinen, jopa todennäköinen. Euro aiotaan aina pelastaa. Tämä tietää sitä, että pelastettavaa riittää. Tukipaketit eivät tähän lopu. Troikka tappeli keskenään. Siis komissio, IMF ja EKP. Tämä jätti jälkensä. Kannattaa seurata Kyproksen presidentti, Nikos Anastasiadias, kohtaloa. Kaikki ei ollut vielä tässä. Perussuomalaiset vievät välikysymyksellä ratkaisun luottamuslauseäänestykseen Eduskunnassa.
Kyproksen kaleeri
Ei hätää: Kaleeri upposi, mutta airo löytyi. Eli Kyproksen paketti pitkän kaavan mukaan. Päivänpolitiikan teossa on se vaikeus, että joudun tiivistämään monimutkaisia asioita lyhyisiin yhteenvetoihin. Lauseen kiteytyksiin. Kymmenen sekunnin uutispätkään ei paljoa mahdu. Tässä on tietysti se vaara, että asioista jää helposti pinnallinen kuva. Omalta osaltani kerron, ettei tämä ei todellakaan tarkoita sitä etteikö taustojen selvittelyyn olisi tehty todella paljon työtä. Pitkiä iltoja olen avustajieni kanssa viettänyt, markkinameklareita ja asiantuntijoita kuunnellut, opiskellessani eurokriisin eri puolia. Yhtenä esimerkkinä ovat varmaan illat kun kävimme läpi Suomen eurokriisin vastuita joulukuussa 2011. Siinä vaiheessa hallituksen julkinen totuus Suomen maksimivastuista oli: ”ne voivat nousta muutaman miljardin luokkaan”. Laskimme asiat läpi – pitkän kaavan mukaan – ja tulimme aivan toisenlaiseen johtopäätökseen – kuten plokistani voi lukea. Muutama päivä myöhemmin, jopa Helsingin Sanomat julkaisi uudet laskelmansa. Suomen maksimivastuiden koko olikin yllättäen jopa yli 50 miljardia euroa. Samoin oli laita ”Urpilaisen erinomaisten vakuuksien” kanssa, jotka olivat niin erinomaisia että ne piti salata. Tosiasiassahan saimme vain osittaisen prosentti-swapin eli tuottovaihdon, joka kattaa vain pienen osan Suomen kokonaisvastuista. Koska nämä asiat ovat mutkikkaita, on selvää että niistä voi saada todellisen kuvan vain perehtymällä. Kaikkein valitettavinta onkin se että kansalaisilla – joiden rahoista tässä lopulta on kysymys – on hyvin vaikea saada asiakokonaisuudesta syventävää tietoa. Yhdestäkään Suomen valtamediasta ei kattavaa taustatietoa löydy, vaikka kuinka etsisi. Käykäämme siis tässä läpi nämä tulevan Kyproksen paketinkin taustat – pitkän kaavan mukaan. Ennen kaikkea siksi, että siihen liittyy viisi pääkohtaa, jotka tekevät tästä moraalisesti, taloudellisesti, ja poliittisesti hyvin vastuuttoman hankkeen: PALJONKO PALOI: 100 % KANSANTALOUDESTA? Kypros on ollut Euromaana aika tasan viisi vuotta, ja sinä aikana sen pankit ovat polttaneet euroja nopeammin kuin kukaan pystyy laskemaan. Helsingin seudun kokoinen maa – 840 000 asukasta – tarvitsee yli 17 miljardin euron kokonaisoperaation – aika tarkkaan 100 % sen vuotuisesta bruttokansantuotteesta. Suhteutettuna Suomen mittakaavan tämä tarkoittaisi sitä, että vuoden 2008 alusta olisimme puhaltaneet 170 miljardia euroa – suunnilleen 32 000 euroa per kansalainen, vauvat ja vanhukset mukaan lukien. Tämä ei ole edes ensimmäinen tukipaketti joka Kyprokselle annetaan, se sai ensimmäisen, 2.5 miljardin laina-avustuksen Venäjältä vuonna 2011. Yleensä, pahimmatkin pankkikriisit, kuten Suomessa 1990 luvun alussa, ovat harvoin paljoa yli 20 % kansantuotteesta. Tarvittavat rahamäärät ovat siis Kyproksen taloudelle aivan valtavia. Maan valtionvelka alkuvuonna 2013 oli jo 89.7 % bruttokansantuotteesta, ja uuden tukipaketin myötä vastuut vain kasvavat. Vaikka julkisesti vielä toisin väitetään, käytännössä tämä merkitsee sitä että Kyproksen (kuten Kreikankin) mahdollisuudet maksaa velkansa ajallaan takaisin ovat kovin pienet. Kuten Irlannin ja Portugalin kohdalla on tekeillä, ensin lainojen takaisinmaksuaikoja pidennetään, ja sitten jossain vaiheessa ne tullaan leikkaamaan tai antamaan anteeksi. Siinä vaiheessa tosin nykyiset päättäjät ovat jo ihan muissa toimissa kantamassa vastuuta. YLEENSÄ PUHUMME MAISTA, JOIHIN KUULUU PANKKIJÄRJESTELMÄ – KYPROKSESSA PUHUMME PANKKIJÄRJESTELMÄSTÄ JOHON KUULUU MAA Toinen todella suuri epäkohta on se, että Suomen tukirahat menevät taas suoraan ulkomaiseen pankkitukeen – juuri niin kuin ei pitänyt tapahtua. Tosiasiahan on se, etteivät nämä 17 miljardia tavallisten kyproslaisten taskuihin vilahtaneet, emmekä me heitä tässä ole pelastamassa. Kyproksen budjetti ei ole ollut -20 % alijäämäinen viimeisen viiden vuoden aikana. (Kyproksen budjettivaje, vaikka se suuri onkin, on vain 5.3 % bkt:stä.) Kyproksen pankithan nämä tappiot tekivät ja pankkien pelastamisestahan tässä on kyse, kuten muuten euron pelastuspaketeissa aina tähänkin asti. Tämä näkyy suoraan Kypros-paketin osista. Tällä hetkellä alkuperäiset laskelmat 8 miljardin euron pankkituesta ovat kasvamassa 10 – 12 miljardiin, kun mukaan otetaan pienemmät säästökassatkin. Lisäksi 6 miljardia tarvitaan Kyproksen valtionlainojen takaisinmaksuun (joista puolet palautuu jälleen pankeille jotka ne omistavat), ja vain 1,5 miljardia budjettivajeen paikkaamiseen. Kokonaistarve on siis 17,5 – 19,5 miljardia, joista 13 – 15 miljardia kiertää pankkien holveihin. Kysymykseen miten pankit ovat voineet hävitä näin paljon rahaa näin lyhyessä ajassa, on helppo vastata: Kyproksen pankkisektori on aivan uskomattoman suuri maan kokoon verrattuna. Pankkitaseet ovat historiallisesti 8-10 -kertaiset maan kansantuotteeseen verrattuna. Esimerkiksi vuonna 2011 taseet olivat 150 miljardia euroa, kun Kyproksen koko bruttokansantuote oli 18 miljardia. Eli pankkien hieman yli 10 % tappioista tulee saman tien kansantalouteen 100 % tappiot kun ne veronmaksajan kontolle kaadetaan. Kyproksen pankkisektorin suhteellinen koko on siis kolminkertainen euroalueen keskiarvoon verrattuna (330 % mikä jo itsessään on korkea), ja todella suuri esimerkiksi Suomeen verrattuna. Yleensä puhumme maista, joihin kuuluu pankkijärjestelmä – Kyproksessa puhumme pankkijärjestelmästä johon kuuluu maa. Tappiot sinällään tulivat liiketoiminnan kahdesta pääkohteesta, kiinteistölainauksesta ja Kreikka-sijoituksista. Kuten Irlannissa ja Espanjassa, pankit rahoittivat kiinteistökuplaa, joka Kyproksella sai lisäväriä suurimuotoisesta huudatushuijauksesta nk. ”title-deed scandal”. Siitä arvioidut tappiot ovat noin 3-6 miljardia euroa. Kyproksen pankeilla oli myös lähes 29 miljardin euron sijoitukset Kreikkaan. Pelkästään Kreikan valtion velkasaneerauksen yhteydessä, Kyproksen pankit joutuivat tekemään 70 % alaskirjaukset 4.2 miljardin euron sijoituksilleen. On myös mielenkiintoista panna merkille, että pienen Kyproksen pankeilla on 10 % osuus paljon suuremman Kreikan koko lainamarkkinoista. Vastaus taas siihen, miten Kyproksen pankkisektorista voi ylimalkaan kehittyä näin valtava, löytyy kahdesta tosiinsa melko läheisesti liittyvistä taloudellisesta ratkaisusta – veroparatiisista ja kohteliaisuudesta olla kyselemättä liian paljoa rahojen alkuperästä. SUOMALAISTEN VEROEUROJEN LÄHETTÄMINEN VEROPARATIISIIN, JOSSA OMIA VEROJA EI KERÄTÄ Ensimmäinen syy pankkien uskomattomaan kasvuun, oli Kyproksen alhainen veroaste. Maa on jo pitkään ollut veroparatiisina tunnettu. Turismin lisäksi maalla ei ole muita luonnollisia talouden toimialoja, ja siksi alkuperäinen päätös alhaisesta veroasteesta oli varmasti melko helppo tehdä. Yhtiöt jotka näin sinne houkuteltiin, eivät muutoin Kyprokselle olisi varmasti sijoittuneet. Eli pienikin tulo oli parempi kuin ei mikään. Alun perin näillä houkuteltiin erityisesti laivanvarustajia, ja myöhemmin myös finanssisijoittajia sekä holding-yhtiöitä. Todellinen muutos tapahtui vuonna 2004 kun Kyproksesta tuli EU:n jäsen, ja varsinkin vuonna 2008 kun maa liittyi Euroon. Kysyntä sen palveluille kasvoi räjähdysmäisesti. Esimerkiksi Kyprokselle rekisteröityneiden yhtiöiden määrä kasvoi vuoden 2004 125 000:sta vuoden 2012 269 000:n. Samaan tahtiin kasvoivat pankkien taseet. Huipussaan, finanssi- ja pankkiala vastasivat yli kahta kolmasosaa koko kansantulosta. Sijoittajille päätös oli helppo, Kyproksen yhteisövero on Euroalueen alhaisin, vain 10 %, kun se esimerkiksi Suomessa on 24,5 %. Sen lisäksi useat ulkomaisille tarkoitetut yritystoiminnot ovat 0 % verokannan alaisia – esimerkiksi arvopaperikaupoista, osingoista ja koroista saadut voitot ovat useimmiten verovapaita. Eli Kyproksen finanssi- ja pankkijärjestelmän kautta oli helppoa alentaa veroastettaan, olemalla silti EU:n sisäpuolella. En ota tässä Kyproksen veroasteeseen sinällään kantaa, se on itsenäisen maan itsenäinen päätös. Mutta se ei voi olla oikein, että jos omia veroja ei alhaisen veroasteen takia kerätä, EU:n oppien mukaa rahat otetaan sitten sieltä missä veroja vielä maksetaan. Eli miten voidaan puolustaa Suomalaisten verorahojen käyttäminen maihin, jotka eivät omia verotulojaan hanki? Harvoin ovatkin sanat ja teot tosin niin kaukana toisistaan kuin hallituksen lupauksissa veroparatiiseja ja niiden verokikkailua vastaan käytävästä taistelusta. (Joillekin ehkä mieleen tulevat ministerit jotka istuvat harmaan talouden ministerityöryhmissä, ja samaan aikaan maksavat palkkoja pimeästi, mutta se on toinen juttu). Kyproksen paketti on sormenheristelykokous veroparatiiseista puhuttaessa – veronmaksajien rahalähetys teoissa. ”NYT PELASTETAAN JO VERONKIERTÄJÄT JA VENÄLÄISET RAHANPESIJÄTKIN” (SORRY VAIN SINNE TURUN TELAKALLE, TEILLÄ ON VÄÄRÄ TOIMIALA) Toinen syy Kyproksen pankkien suosiolle oli kohteliaisuus olla kyselemättä liian paljoa sinne sijoitettavien rahojen alkuperistä. Laiton veronkierto ja rahanpesu ovatkin ne moraalisesti vastenmielisimmät asiat mitkä Kyproksen pakettiin liittyvät, ja jo sinällään syy niistä poisjäämiselle. Kyproksen rahanpesun juuret liittyvät sen veroparatiisiasemaan, tai tarkemmin sen verosopimuksiin eri maiden kanssa. Esimerkiksi Venäjän verosopimuksen kautta kaikki Venäjältä Kyprokselle maksetut korot ovat 0% -verokantaisia, rojaltit 0% ja osingot 5%. Samoin Kyprokselta Venäjälle maksetut korot on 0%- verokantaisia, rojaltit 0% ja osingot 0%. Täten venäläinen bisnesmies voi omistaa yrityksensä kyproslaisen holding-yhtiön kautta, kotiuttaa sen enemmän tai vähemmän lailliset voitot veroparatiisin, ja jälleen sen kautta sijoittaa ne EU maasta Venäjälle. Tämän kiertokulun suosio näkyy suoraan keskuspankkien raporteista. Vaikka Kyproksen ja Venäjän välinen keskinäinen kauppa on alle 50 miljoonaa euroa vuodessa, pieni Kypros on maailman suurin ulkomainen sijoittaja Venäjälle – siis suurempi kuin Saksa, Hollanti, Yhdysvallat tai mikään muu maa. Vuosina 2009-2011 Kyproksen suorat sijoitukset Venäjälle olivat $130, $180 ja $129 miljardia, ja vastavuoroisesti Venäjän sijoitukset Kyprokselle $120, $154, ja $122 miljardia (Global Financial Integrity, February 2013). Siis Kyproksen sijoitukset Venäjälle ovat yli kuusinkertaiset verrattuna sen koko talouden kokoon. En ole Venäjää ja sen laillista taloutta vastaan missään muodossa – päinvastoin. Mikä minusta on väärin, on sen laiton osa, ja se että Suomalainen veronmaksaja joutuu rahanpesijöitä pelastamaan. Vaikka osa tästä toiminnasta on varmasti aivan laillista, niin valitettavasti Kyproksen kohdalla näin ei ole aina, tai edes yleisesti. Kuten Der Spiegel -lehden mukaan Saksan tiedustelupalvelu (BND) raportoi troikalle: ”Venäläisillä liikemiehillä on talletettuna Kyproksella 26 miljardia euroa ja venäläiset oligarkit ja mafiat tulevat hyötymään eniten tulevasta pelastuspaketista… Nimellisesti Kypros täyttää kaikki EU lait rahanpesusta, mutta ongelmana on niiden täytäntöönpano. Kypros voi allekirjoittaa kaiken, luvata paljon, mutta pitää harvoja noista lupauksista.” (Der Spiegel, 5.11.2012). EU:n Olli Rehn on tunnustanut saman ongelman: ”Hallitus Nikosiassa on jo muuttanut lakinsa (rahanpesuun liittyen). Mutta meidän täytyy nyt varmistaa että lakeja myös noudatetaan. Tunnen ongelman.” (Reuters, 11.1.2013) Pankkivaltuuston puheenjohtaja Ben Zyskowicz totesi vielä suorasukaisemmin: ”Kypros on kelluva rahapesula Välimeressä” (Aamulehti 6.3.2013) Global Financial Integrity säätiön raporteista voi lukea vielä syvällisempää kuvaa, jos lukijaa kiinnostaa. Ei siis liene aivan yllätys, että kyproslaisten pankkien rahoituksesta, yli 90% tulee talletuksista (eikä osakepääoma tai velkarahoituksesta kuten länsimaissa pankeissa yleensä). Nikosian yliopiston apulaisprofessori totesi suorasukaisesti the Guardian lehdelle: ”Puhumme Venäläisestä rahasta jota pestään Kyproksen kautta. Venäjän mafia käyttää Kyprosta laajasti.” (Guardian 26.1.2012) Asiasta on vielä mustempiakin esimerkkejä. The Telegraph raportoi 2.12.2012 Kyproksen virkamiesten kieltäytymisestä tutkia rahanpesua Sergei Magnitsky-tapaukseen liittyen. Sergei Magnitskyhan oli asianajaja joka paljasti veropetosvyyhdin, mutta joutui kiinniotetuksi juuri niiden virkamiesten toimesta, joita vastaan hän todisti. Hän kuoli tutkintavankeudessa, kyseenalaisissa oloissa. Asiasta on Suomessakin puhuttu paljon, ja siitä on tehty hiljattain eduskunnassakin kirjallinen kysymys (KK 667/2012 vp – Pia Kauma /kok ym) Onkin mielenkiintoista nähdä millaisen omantunnonpäätöksen esimerkiksi Pia Kauma ja muut 16 allekirjoittanutta tekevät Kyprospaketista – Magnitskyn kohtalolle ja rahanpesulle Kyproksellahan ei ole vielä tehty yhtään mitään. Puheet ovat halpoja kun niitä ei tarvitse lunastaa? On myös vaikea yhdistää ministeri Jutta Urpilaisen lausuntoa tukirahoituksesta: “Tuemme Kyprosta, vaikka siellä pestäisiin rahaa”, (HS, Taloussanomat 6.3.2013) ja ministeri Jan Vapaavuoren lausuntoa tukirahoituksesta: ”Valtiolla on ollut ainakin 1990-luvun lamasta saakka linjaus, että valtio ei lähde ongelmissa olevien yritysten pääomittajaksi millään tavalla.” (Verkkouutiset 8.1.2013). Viesti lienee selvä – joten sorry vain sinne Turun Telakalle, mutta teillä on väärä toimiala, tai ehkä väärä maa?) KOKOOMUKSEN EPP, EI POTKUJA PANKKIIREILLE? Tämä poliittinen – ja poliitikkojen – pinnan alla tapahtuva vääntö onkin se viides kova pala Kyproksen pakettiin liittyen. Suomen lehdistössä ei paljoa raportoitu Yleis-Eurooppalaisen EPP:n (European People’s Party) ylimääräisestä puoluekokouksesta, joka pidettiin Kyproksen Limassolissa tammikuun alussa. Markkinameklareiden pöydissä asiaan kiinnitettiin selvästi enemmän huomiota. Mukana olivat muiden mukana Euroopan komission José Manuel Barroso, Saksan Angela Merkel, Unkarin Viktor Orban, Kreikan Antonis Samaras ja tietysti Suomen Jyrki Katainen. Asiapöydällä oli keskustelua monivuotisesta talousraamista (MFF) ja puolueen suunnitelmista vuoden 2014 EU vaaleihin. Keneltäkään ei myöskään jäänyt huomaamatta se avoin ja suora tuki, mitä annettiin Kyproksen EPP ryhmään kuuluvalle presidenttiehdokkaalle, Nikos Anastasiadikselle. Muuan muussa The Wall Street Journal huomioi lainaten Jyrki Kataista: ”Kyproksella on Suomen täysi tuki näinä taloudellisesti vaikeina aikoina”, Suomen pääministeri Jyrki Katainen ilmoitti perjantaina. Kataisen otti Limassolissa vastaan Kyproksen parlamentin oppositiojohtaja, konservatiivipuolueen Nikos Anastasiadis, joka kisaa presidentin virasta helmikuun vaaleissa. ”Hänen ehdokkuutensa saattaa osoittautua hyvin ratkaisevaksi pienelle saarivaltiolle, joka haluaa varmistaa ristiriitaisen tukipaketin eurokumppaneiltaan ja Kansainväliseltä valuuttarahastolta”, Katainen sanoi. ”Haasteet ovat todella suuret, mutta olen luottavainen sen suhteen, että jos ja kun maa saa uuden, vahvan ja sitoutuneen johdon… sillä on valtava positiivinen vaikutus, ja siksi toivotan teille kovasti onnea,” Suomen pääministeri totesi Anastasiadisille. Helmikuun 24. päivänä kyproslaiset äänestivät oikein – ja Nikos Anastasiadisista tuli Kyproksen presidentti. Sen jälkeen, ainakin markkinoilla ja Kyproksella, on ollut aika selvää että tukipaketti solmitaan. Perjantaina näin tapahtuikin. Ehkä kysymyksenä tutkivalle journalismille pitäisikin olla, mistä muusta Limassolissa keskusteltiin? Varsinkin yksittäisten poliitikkojen asemasta Barroson presidenttikauden loppuessa vuonna 2014? EI HÄTÄÄ, SINÄ MAKSAT Kypros on siis jo viides seitsemästätoista euromaasta, joka hakee pelastuspakettia – siis lähes joka kolmas. (Tämän lisäksi olemme tukeneet lainaohjelmia Islannissa, Latviassa, Romaniassa, Unkarissa.) Nämä kaikki ovat sen EU:n omien sopimusten vastaisia, johon me vuonna 1995 liityimme. Siis laittomia perusartikloiden 123 ja 125 mukaan. Jotenkin vuoden 2010 jälkeen on hivuttamalla pystytty luomaan sellainen julkinen mielikuva, että meillä olisi laillinen pakko ja velvollisuus näihin osallistua. Näinhän ei todellakaan ole asianlaita. Samalla tavalla yritetään nyt Kypros-paketin kohdalla luoda mielikuvaa, että nyt jos on saatu edes pieni sijoittajavastuu, meidän on ehdottomasti lähdettävä pelastamaan veroparatiisin pankkeja ja rahanpesijöitä. Kuten Jutta Urpilainen kokoukseen osallistuneena varsin hyvin tietää, IMF:n alkuperäinen esitys oli leikata suurtalletuksia paljon suuremmalla prosenttiosuudella. Kyproksen paketin jälkeenhän kansalaisten luottamus Euroalueen 100 000 euron talletussuojaan on vähintäänkin kyseenalainen, eivätkä uutiset Kyproksen pankkiautomaattijonoilta paljoa lisää sitä EU:n peräänkuuluttamaa ”luottamusta joka kriisin lopulta ratkaisee”. Vaikka kuuleman mukaan presidentti Anastasiadis prosenttiosuudet neuvotteluissa yömyöhällä valitsikin, se oli varmaankin virheellinen lopputulos. On myös hyvin mielenkiintoista, että Kyproksen pankkien ”senior debt”, joka yleisesti on Eurooppalaisten pankkien hallussa, nähtävästi jätetään nk. sijoittajavastuun ulkopuolelle. Samoin ne pankkiirit jotka Kyproksen valtionlainoilla ovat spekuloineet, pääsevät kuin koira veräjästä. Eli jälleen kerran, veronmaksajat ottavat kantaakseen EU pankkien vikasijoituksia 10:n miljardin edestä. Ne jotka sopan ovat keittäneet maistelevat sitä sokerilusikalla, samaan aikaan kun veronmaksajia pakkosyötetään paloruiskulla – hieman maustettuna viikunanlehdillä. On aivan selvää että me suomalaiset olemme pelastamassa veroparatiisin pankkeja ja rahanpesijöitä – ja samaan aikaan nostamassa kotimaisia veroja ja leikkaamassa palveluita (kotimaisen talouselämän kehittämisestä puhumattakaan). Hallitus ei edes suostu tuomaan asiaa eduskunnan suuren salin käsittelyyn. Tästä kaikesta nouseekin se eurokriisin ja Kyprospaketin kaikkein suurin ongelma – moraalikato. Kuten vuoden journalistipalkinnon saanut toimittaja Jan Hurri jälleen niin osuvasti tiivisti: ”Riski kasvaa, että moraalinen selkäranka napsahtaa poikki – ja väki tuumaa Suomea myöten, että kohta tässä unionissa veroja maksavat vain hyväuskoiset hölmöt.” (Taloussanomat 17.3.2013)
Kansalaisaloite
Olen saanut jonkin verran postia kansalaisaloitteista. Tällä hetkellä käynnissä on viitisenkymmentä eri hanketta. Pari on jo ylittänyt vaadittavan 50 000 allekirjoituksen rajan. Pidän kansalaisaloitetta tärkeänä. En niitä allekirjoita niin kauan kun olen kansanedustaja. Minulla on oikeus tehdä lakialoite Eduskunnassa. En aja kaksilla rattailla. Otan tähän pari esimerkkiä. Yhden, jota kannatan, toisen, jota vastustan. Homoliittolaki on kerännyt lyhyessä ajassa yli 120 000 kannattajaa. Se ei vaikuta omaan kantaani, joka on kielteinen. Allekirjoituksella ja/tai ilman sitä. Pakkoruotsin poistoa kannatan. Sillä on nyt runsaat 13.000 kannattajaa. Uskon, että tarvittava määrä nimiä löytyy. Näitä aloitteita on käsiteltävä tasapuolisesti. Julkisuus on käsitellyt näitä täysin eri tavalla. Homoliittojen puolesta on mediassa rummutettu kuukausikaupalla. Pakkoruotsin poistosta ei ole puhuttu mediassa kuin murto-osa. Perussuomalaiset saivat viime eduskuntavaaleissa reilusti yli 560 000 ääntä. Sinne on nimenkerääjillä matkaa.
Veroparatiisin pelastuspaketti
Suomen hallitus on hyväksynyt veroparatiisin, Kyproksen, pelastuspaketin. Paketti myönnettiin vankoista rahanpesuepäilyistä huolimatta. On syytä muistuttaa, että pelastuspaketit ovat edelleen vastoin EU:n omia sopimuksia. Paketin maksajina ovat euromaiden veronmaksajat. Pieni lisänoro tulee valuuttarahasto IMF:ltä. PERUSSUOMALAISET VAATIVAT HALLITUKSELTA TIEDONANTOA ASIASTA, JOKA PÄÄTTYY LUOTTAMUSLAUSE- ÄÄNESTYKSEEN EDUSKUNNAN SUURESSA SALISSA. MIKÄLI HALLITUS EI SITÄ ANNA TEEMME ASIASTA VÄLIKYSYMYKSEN. Perussuomalaiset eivät hyväksy veroparatiisin pelastamista veronmaksajien rahoilla. Paketin viikunanlehti on nk. sijoittajavastuu. Talletuspako on ollut mittava. Tämän lisäksi on syytä muistaa, että Kyproksen pankit ovat maksaneet hulppeata vuosittaista huippukorkoa. Tulen lähiaikoina kirjoittamaan lisää asiasta. xxx Olen jo kuukausia varoittanut asiasta. Kattavan paketin asiasta voit lukea tästä plokista 8.1.2013.
Habemus Papam
Meillä on Paavi. Franciscus. Tänään oli hyvä päivä. Kiitos Jumalalle.
Kolme voittoa
Viime vuonna olin vuoden johtaja, tänä vuonna vuoden karikatyyri ja nyt vuoden loukkaantuja. Kaikki otetaan vastaan. Pilke silmäkulmassa.
Pari sanaa Sisusta
Olli Immonen valittiin Suomen Sisu-nimisen järjestön puheenjohtajaksi. En ole saanut yhtään kansalaisen sähköpostia, puhelua, kirjettä tai tekstiviestiä asiasta. Kiinnostusta on ollut parilla toimittajalla. Vastataan nyt kaikille, kun vastasin tänään YLE: lle, jotta tasapuolisuus säilyy. Suomessa on yhdistys- ja kokoontumisvapaus. Jokainen saa harkintansa mukaan liittyä laillisiin yhdistyksiin ja tulla valituksi puheenjohtajaksi, jos yhdistyksen jäsenet niin päättävät. Minun mielestäni Sisu on samanlainen yhdistys kuin muutkin. Metsästysseurat, maamiesseurat, nuorisoseurat, asukasyhdistykset, ihmisoikeusjärjestöt, poliittiset yhdistykset ym. ovat arvokas osa kansanvaltaa. Perussuomalaiset ovat erityisen mielenkiinnon kohteena. Se täytyy hyväksyä ja sietää. Perussuomalaisia on kohdeltava samalla tavalla ja samoilla kriteereillä kuin kaikkia muita. Emme vaadi erityiskohtelua, emmekä hyväksy muista poikkeavaa kohtelua. Tasapuolisuus on demokratiaa.
Kokoomuksen kaverit
Euroopan kansanpuolue, EPP, on mielenkiintoinen sulatusuuni. Kyse on Kokoomuksen veljesporukoista. Siis Silvio Berlusconin ja Viktor Orbanin sekä Lech Walesan hengenheimolaisista. Odottelen jo huomiseen Huvudstadsbladetiin Lydenin kolumnia asiasta… Euroopan Unioni protestoi rajusti, kun Unkarin Parlamentti muutti maan perustuslakia. Eurooppalaiset arvot ovat vaarassa…mitä sanoo Kokoomuksen Sirpa Pietikäinen, joka istuu orbanistien kanssa samassa ryhmässä? Evätäänkö ehdokkuudet vai potkitaanko pois ryhmästä? Pääministeri Katainen voisi kysyä pääministeri Orbanilta, puolueveljeltä, että mitäs te meinaatte? Kataiselta kun ei kysytä, sillä ei hän voi olla vastuussa eurooppalaisista puolueveljistään.
Kolmen puolueen hallitus
Kokoomus alkaa hermostua. Euroopan kansanpuolue, EPP, on luvannut uudelle Kyproksen samanmieliselle presidentille tukipaketin. Katainen tietää tämän. Euroopassa tämä tiedetään. Kyllä Soini tietää ja Pravda ei ole tietävinään. Hajotusvaalit löisivät Kyproksen paketin tilttiin. Toimitusministeriö ei sitä päätöstä pysty tekemään. Siksi Katainen pitää kaukalonsa pystyssä, vaikka pinnan päälle sikspäkki käy. Seuraavaan hallitukseen tulee kolme neljästä. Kukaan suurten puolueiden puheenjohtajista ei halua olla takiaispuolueiden tuen varassa. Turkistarhauksista ja homoliitoista ei tule kynnyskysymyksiä. Ne putoavat pöydältä ensimmäisenä päivänä. Talous ratkaisee. Kokoomukseen suuntautuu Euroopan Unionista suunnaton paine. Se pitää Kataisen kabinettia pystyssä. Käsky on:  Kypros on pelastettava. SDP joutuu lunastamaan Kokoomuksen lupaaman vekselin. Se käy kannatukselle kalliiksi.
Gallupit eivät äänestä
Koko viikon tuntui siltä, että käppyrä sojottaa ylösäin. Gallup tulee kerran kuussa, niin kuin tauti. Viime lauantain Ykkösaamun jälkeen, 264 000 katsojaa,tiesin, että pelti heilahtaa. Viimeisen gallup-viikon lukemat ovat selvät.  Syitä ei pidä suurennella, yksi on ylitse muiden. Kyproksen veroparatiisi. Suomalaiset eivät hyväksy sitä, eikä sen tukipakettia. Gallupit eivät äänestä, eikä niihin pidä höyrähtää. Oma linja tuo kannatusta. Ei pidä provosoitua kun provosoidaan. Sekin pätee. Perussuomalaiset on pysyvä voima Suomen politiikassa. Johtava oppositiopuolue.
Ei hätää – sinä maksat
Mitä? Eikö eurokriisi olekaan ohi? Mitä ihmettä? Eivätkö EU- tukipaketit toimi? Eikö Kokoomuksen ja Pravdan eurolinjaan voi luottaa? Hyvänen aika sentään. Ei hätää – Sinä maksat. Tämä fakta ei ole muuttunut mihinkään. Kypros ei jää viimeiseksi. Seuraava maa on jo pakettiputkessa. Mistäkö tiedän? Tunnen nämä asiat. Se, joka tietoa lisää, se tuskaa lisää.
Kyprokselle ei Suomesta senttiäkään
Euroopan Unioni aikoo jatkaa tieten tahtoen omien sääntöjensä rikkomista. Suomesta ei pidä lähteä senttiäkään Kyproksen pankkipesijöiden  pelastamiseen. Tämä asia käsitellään varmasti Eduskunnan suuressa salissa. Helsingin Sanomien pääkirjoittaja ei selvästikään ollut läsnä eurotutkimuksemme julkistustilaisuudessa. EI se mitään, saatiin rasismikin ympättyä samaan kappaleeseen euron kanssa.  Se vaatii jo luovuutta. Ja tietynlaista omaatunoa.
Eurooppa menee uuteen asentoon
Suomessa ei ole Perussuomalaisia lukuun ottamatta tajuttu saati ymmärretty Euroopan poliittisen tilanteen muuttumista. Britanniassa Itsenäisyyspuolue nousee. Italian vaalitulos oli Brysselin istuttamalle hallitukselle tosinöyryytys. Ranskassa tulee eurovaaleissa suuria muutoksia, samaa pätee Tsekkiin. Uusi euroskeptinen puolue nousi Itävallan paikallisvaaleissa. Ja jatkoa seuraa. Perussuomalaisten euroskeptisyys ja vaalivoitto sekä linjalla pysyminen on ollut esimerkki, joka innoittaa ympäri Eurooppaa.  Britanniassa euroskeptisyys on jo valtavirtaa. Menestyksen myötä myös vastustus kasvaa. Kyproksen pelastuspaketti saa hikikarpalot eurouskovaisten otsalle. Perussuomalaiset ovat aikaansa edellä. Suomen tunnetuin puolue Euroopassa. Ja se ottaa koville. xxx Perussuomalaisten ajatuspaja laajensi omalta osaltaan erinomaisella tavalla eurokeskustelua yhteistyöllään Pellervon taloudellisen tutkimuskeskuksen kanssa. Tuo tutkimus kannattaa lukea. Kannesta kanteen. Vaihtoehtoja on aina.
Puheeni London School of Economicsissa (suomennos)
Timo Soini London School of Economics 18.2.2013 Hyvää iltapäivää, hyvät kuulijat, ESITTÄYTYMINEN Olen Timo Soini suomalainen kansanedustaja ja ulkoasiainvaliokunnan puheenjohtaja. Edustan Perussuomalaisia, puoluetta, jonka puheenjohtaja olen ollut 16 vuoden ajan. Suomen parlamentissa olen myös oppositiojohtaja. Minut on myös äänestetty maailman 7. vaarallisimmaksi henkilöksi Spiegelissä. Obama oli kuudes, joten olen hyvässä seurassa. Istuin myös Euroopan parlamentissa vuosina 2009–11. Sieltä palasin suomalaisten äänestäjien tuella kotimaan eduskuntaan. Ennen viime eduskuntavaaleja meillä oli viisi edustajaa, ja huikean voiton jälkeen lukumäärä kasvoi 39 edustajaan. Haluan kiittää teitä kutsusta. On ilo ja kunnia olla vieraananne. AJATUKSIA EUROOPAN UNIONISTA Mitä siis ajattelen Euroopan unionista? No, ainakin se pitää minut ja muut kansanedustajat kiireisenä. Ohjeistoa, direktiivejä, suosituksia, asetuksia ja muuta sellaista tulee Brysselistä satoja sivuja joka viikko. Luulen, että joka minuutti maailmasta kaadetaan jalkapallokentän kokoinen alue metsää, jotta EU-teknokraattien paperin tarve voidaan tyydyttää. Olen varma, että tähän löytyy jotakin tieteellistä todistusaineistoa. Ainakin pitäisi löytyä. Mutta mennään sitten itse asiaan. Mielestäni EU:ssa on monia hyviä puolia: On avoimemmat sisämarkkinat, helpommat rajamuodollisuudet, ihmiset voivat vapaasti muuttaa toiseen maahan asumaan ja työskentelemään, luonnonsuojelu on tehokkaampaa, lisäksi meillä on Erasmus opiskelijavaihto-ohjelma… Näin jos muutama hyvä puoli mainitaan. ————————— Mutta jokaisella instituutiolla on tietysti myös omat huonot puolensa. Ja Euroopan unionilla on totisesti omat vikansa. Suurin niistä on luultavasti demokratian puute. Meillä on komissio, joka on ainoa elin, jokasaa tehdä aloitteita. Ja kuka valitsee komission? Jos emme ole tyytyväisiä komissaarien toimintaan, kuinka heidät voi vaihtaa? Kuinka moni teistä äänesti vaikkapa Barrosoa? Tai Olli Rehniä? Rehn tulee Suomesta, eikä edes meiltä kysytty, haluammeko hänet talouskomissaariksi. ————————– Mitä tulee tähän Bryssel-tyyliseen demokratiaan, olemme nähneet muutaman todellisen skandaalin. Muutama vuosi sitten EU:n uudesta perustuslaista äänestettiin Ranskassa, Hollannissa ja Irlannissa. Kansa sanoi ei. Sen jälkeen sopimuksen nimi muutettiin ja irlantilaiset pakotettiin äänestämään uudelleen. Miksi? Koska he eivät äänestäneet oikein ensimmäisellä kerralla. Voiko sellaista todella kutsua demokratiaksi? Miettikää nyt. Entä jos britit noudattaisivat samanlaisia sääntöjä? Parlamenttivaaleissa työväenpuolue voittaa… ja sitten sanottaisiin, että väärä tulos, uudestaan uurnille. Olen täysin varma siitä, että monet ihmiset osoittaisivat mieltään ja sanoisivat: Tämä ei ole oikein! Tämä ei ole demokratiaa! Ja missä on oppositio Euroopan unionissa? Voiko sellaista olla? Saako EU:ta arvostella uskottavuuttaan menettämättä? Vai pidetäänkö kaikkia EU-skeptikkoja hankalina idiootteina? En voi liioin ymmärtää, miksi EU rikkoo toistuvasti omia sääntöjään. Lissabonin sopimuksen artiklat 123 ja 125 kieltävät tukipaketit ja taloudellisen avun euromaasta toiseen. Mutta yhä näitä sääntöjä rikotaan. Kuinka ne kehtaavat? Ja kyllähän ne kehtaavat. ———————- Yksi suuri virhe on kehitys kohti liittovaltiota ja tämän myötä kansallisen suvereniteetin menetys. Pian jäsenmaiden on lähetettävä budjettinsa Brysseliin hyväksyttäväksi. Samasta osoitteesta tulee myös merkittävä osuus lainsäädäntöä, ja direktiivit menevät kansallisten lakien edelle. Uskon, että nyt on korkea aika puolustaa eurooppalaisia kansoja. Te täällä Britanniassa, me Suomessa ja ihmiset muissa Euroopan maissa tarvitsevat tätä asennetta. Meidän on puolustettava kansakuntia. Nykyinen poliittinen järjestelmä Euroopan unionissa on enemmän tai vähemmän etenemässä kohti katkeraa loppuansa. Kun katsotte ympärillenne, voitteko rehellisesti väittää, että jäsenmaat ja eri kansat tekevät yhdessä töitä tämän upean mantereen parhaaksi? Sisäiset riidat ja eurojohtajien hyödyttömät kiistat ja massiiviset virheet syövät kaiken voiman, rahan… ja demokratian, joka salakavalasti korvataan totalitarismilla. Toisinaan tämän päivän Euroopan unionia katsellessani en voi olla ajattelematta Winston Smithia. Voin melkein nähdä hänet kadulla kävelemässä pari askelta edelläni. Pelottavaa, vai mitä? Meillä eri tavalla ajattelevilla ei ole helppoa tietä kuljettavana. Euroskeptikkoja ei juuri suvaita. Eurointoilijat yrittävät saada meidät näyttämään naurettavilta hölmöiltä. He tekevät parhaansa nauraakseen meille. Oletteko muuten panneet merkille, että ns. EU-asiantuntijat ovat aina vahvemman unionin ja syvemmän integraation kannattajia? Minusta he ovat eurointoilijoiden lemmikkejä. Eurointoilijoiden, jotka torjuvat kaikki yhteistyöehdotukset. Poliittinen eliitti ajaa vallan keskittämistä ja integraatiota näkemättä sitä, että sellainen kalvaa länsimaista demokratiaa ja kansallista suvereniteettia – arvoja, jotka ovat olennainen osa Eurooppaa ja niin tavattoman tärkeitä meille. Brysselin lihavat kissat tietävät tämän kaiken, mutta he uskovat mieluummin omia petollisia valheitaan. He kompastuvat totuuteen päivittäin, mutta könyävät aina pystyyn ja jatkavat niin kuin mitään ei olisi tapahtunut. Ja suoraan sanoen minun ei käy heitä sääliksi. Aivan kuten George Eliot, minäkään en sääli itserakkaita ihmisiä, koska heillä on aina lohtunsa mukanaan. IKUINEN EU? Yksi seikka, joka minua kovasti mietityttää ja ihmetyttää, on ajatus siitä, että EU on jotakin ikuista ja pysyvää. Eräs suomalainen pitkän linjan poliitikko, Paavo Väyrynen – meidän Peter Mandelsonimme – julisti noin 30 vuotta sitten, että Neuvostoliitto on ikuinen. 1980-luvulla monet suomalaiset poliitikot uskoivat, että Neuvostoliitto on aina meidän rajanaapurimme. Samoin on suhtauduttu moniin muihin suurvaltoihin: Frankkien valtakunta, Ottomaanien imperiumi, Rooman imperiumi, Kolmas valtakunta… kaikkien niiden oletettiin kestävän ikuisesti. DAVID CAMERONIN EU-PUHEESTA Sama juttu EU:n kanssa. Nyt meillä on EU, mutta kuinka kauan? Sitä me emme varmuudella tiedä. Euroopan unioni on kaukana täydellisyydestä. Siinä on paljon vikoja, joita ei voi sivuuttaa. Eurooppalaisina meidän velvollisuutemme on parantaa unionia. Juuri siksi puolueeni ja minä otimme avosylin vastaan David Cameronin linjapuheen. Se korosti pragmaattisuutta, jota me niin kipeästi EU:ssa tarvitsemme. Minun on sanottava, että ihailen suuresti brittiläistä pragmaattista asennetta ja tunnen aina oloni kotoisaksi EU-skeptisessä maassa. Mainitsin jo David Cameronin ja nyt haluan mainita myös toisen pragmaatikon, hienon brittiläisen pääministerin, joka ymmärsi, kuinka EU:n kanssa tulisi toimia. Margaret Thatcher. Loppuvuodesta 1990, tilanteessa, jossa pääministeri Margaret Thatcher tiesi jo joutuvansa astumaan sivuun, hän puolusti politiikkaansa ja hallitustaan parlamentin alahuoneessa. Moni kriitikko luuli jo, että tappio omien piirissä olisi vienyt pääministerin innon, mutta… kuinka väärässä he olivatkaan. Thatcher oli parhaimmillaan. Puolustaessaan näkemystään tulevaisuuden Euroopasta ja Britannian roolista siinä hän sanoi: ”Se on visio, joka nousee syvään juurtuneesta kiintymyksestämme parlamentaariseen demokratiaan, sitoutumisesta vapaaseen kauppaan, yrittäjyyteen, kilpailuun ja vapaaseen markkinatalouteen. Yksikään toinen hallitus Euroopassa ei ole taistellut yhtä määrätietoisesti – – tarpeetonta sääntelyä ja byrokratiaa vastaan tai vastustanut kansallisen suvereniteetin kustannuksella kasvavaa keskitettyä valtaa yhtä voimakkaasti kuin me. Me olemme tehneet töitä Euroopan eteen, joka on vapaa ja avoin muulle maailmalle sekä ennen kaikkea sosialismin varjosta nouseville Itä-Euroopan maille. Niitä ei auttaisi lainkaan, jos Euroopasta tulisi tiivis pieni kerho, jossa jäsenet on sidottu toisiinsa kovilla rajoitteilla ja sääntelyllä.” Siinä on käytännöllisyyttä. Siinä on visio, jota meidän tulisi seurata. Jos katsomme ympärillemme, voimme helposti nähdä, kuinka epäilevästi Euroopan kansalaiset suhtautuvat Euroopan unioniin. Useimmat katsovat, että EU puuttuu sellaisiin asioihin, joiden kanssa sillä ei pitäisi olla mitään tekemistä. Se tuhlaa huikean summan rahaa joka vuosi, se on valovuosien päässä ihmisten arjesta ja sen itseään täynnä olevat johtajat ovat lypsäneet itselleen etuja liian pitkään. Aivan liian pitkään. Johtajien myötäjuoksijat eivät ole yhtään parempia. He tulevat juttelemaan, propelli lippalakin päällä pyörien ja sanovat: Hei Timo! Eikö tämä olekin fantastista? Meillä on Barroso ja meillä on van Rompuy. Ja kuka sanoo, ettei Jumala anna auliisti kummallakin kädellä? Näiden syiden vuoksi pääministeri Cameron ja minä haluamme uudistaa EU:ta ja neuvotella jäsenehdot uusiksi. Suomessa puhun Soinin-Cameronin linjasta. EURO JA EUROKRIISI Hyvät kuulijat, Koska moni teistä on talousalan opiskelija, puhutaan seuraavaksi eurosta ja eurokriisistä: Kun johtavat suomalaiset poliitikot kampanjoivat euron ja yhteisvaluuttaan liittymisen puolesta runsaat 10 vuotta sitten, euroalue oli mystinen, lähes taianomainen paikka, joka ratkaisisi kaikki ongelmamme. Euroalue oli kuin paratiisi. Suomen oli päästävä mukaan hinnalla millä hyvänsä. Vielä pari vuotta sitten nuo samat poliitikot julistivat yhdessä euroeliitin kanssa, että euro on menestystarina! Menestystarina! Voitteko uskoa? Tämä mahtava uutinen painatettiin jopa postikortteihin; kaikilla euroalueen kielillä. Kreikkalaisetkin saivat omansa. Menestystarina! Ja kaikki tämä tapahtui vain pari vuotta sitten. Nyt nuorisotyöttömyys on Kreikassa 62 prosenttia, eikä kukaan puhu menestyksestä mitään. ————————- Entä eurokriisi? Yli 20 lopullisen hätäkokouksen ja satojen miljardien tukieurojen jälkeen eurokriisin ratkaisua ei ole näköpiirissä. Nykyiset pelastuspaketit ja tukimekanismit eivät selvästikään toimi. Velkavuoret eivät pienene vaan päinvastoin kasvavat. Kolmen tukipaketin ja historian suurimman maksukyvyttömyyden jälkeen Kreikan velka on tänä päivänä suurempi kuin kriisin alussa. Tukipaketit eivät auta keskivertoeurooppalaista. Kriisimaissa moni tavallinen ihminen jää työttömäksi ja joutuu tyytymään matalampaan elintasoon. Maksajamaissa tavallisia kansalaisia odottaa jättimäisten sitoumusten maksaminen, jolloin heidänkin tuottavuuteensa katoaa. Suomessa, joka on esimerkki maksajamaasta, tämä todellisuus alkaa jo näkyä. Tukipaketit eivät tee muuta kuin nostavat ongelmat pois pankeilta ja laskevat ne veronmaksajien harteille. Ainoat hyötyjät ovat poliittisesti hyvin verkostoituneet pankit, jotka hankkiutuvat eroon vastuistaan ja pitävät riskisijoitustensa tuotot itsellään. Ymmärrättekö logiikan? Toisella tavoin sanottuna: Jos tulee klaava, voitan; jos kruuna, voitan hieman vähemmän. Tuottavaa taloutta tukipaketit edistävät tavattoman heikosti. Tästä syystä Perussuomalaiset ovat vastustaneet järjettömiä tukipaketteja alusta lähtien. Logiikkamme on saanut vastakaikua, eikä enää vain taloustieteilijöiden suunnalta. Riittää kun katsoo Etelä-Euroopassa järjestettäviä mielenosoituksia. Syvä tyytymättömyys eurokriisin hoitoon on ilmeinen. Saman viestin voi lukea mielipidemittauksista. Suomessa viimeisimmässä kyselyssä 66 prosenttia vastaajista vastusti tukipaketteja ja vain 22 prosenttia kannatti niitä. ———————– Minulta kysytään usein tukipakettien oikeudellisista, moraalisista, reaalipoliittisista ja taloudellisista näkökulmista. Kun puhutaan oikeudellisesta näkökulmasta, huomaamme, että perussopimukset kieltävät yksiselitteisesti kaiken taloudellisen tuen euromaiden väliltä. Euroopan Keskuspankki ei saa rahoittaa jäsenmaita. Suomi on yksi niistä maista, joka on pitänyt alijäämänsä ja velkatasonsa kurissa koko yhteisvaluutan olemassaolon ajan. Ironista on se, että näihin sopimusten vastaisiin tukipaketteihin suostumalla rikomme myös rahaliiton perusperiaatteita. ——————— Aivan kuten Suomen presidentti Sauli Niinistökin on huomauttanut, tukipakettipolitiikan moraaliset seuraukset ovat vielä paljon merkittävämmät. Usein ajatellaan, että rikas pohjoinen rahoittaa tässä köyhää etelää. Tämä ei kuitenkaan ole totta. Pohjoisen Euroopan valtiot näyttävät voivat eteläisiä kumppaneitaan paremmin, mutta yksityisten kotitalouksien kohdalla tilanne on toinen: Kotitalouksien nettovarallisuus on Suomessa pienempi kuin kaikissa kriisimaissa. Syy tähän on yksinkertainen: Suomessa kokonaisverorasite on 43 prosenttia BKT:sta, kun taas Kreikassa, Portugalissa ja Espanjassa luku on yli 10 prosenttia alhaisempi. Näin ollen voidaan todeta, että Euroopan maissa suositaan kahta erilaista mallia – osa maista suosii korkeita veroja, alhaista velanottoa ja köyhempiä kotitalouksia, kun taas osa pitää parempana matalaa verotusta, suurta valtionvelkaa ja varakkaampia kotitalouksia. Yhä vaikeampaa on perustella suomalaisille veronmaksajille, miksi heidän pitäisi maksaa korkeat veronsa kahteen kertaan. ——————– Euron puolustajat sanovat usein, että yhteisvaluutta on Suomen kaltaiselle viennistä riippuvaiselle maalle korvaamaton. Suomen viennistä kuitenkin vain 15 prosenttia suuntautuu euroalueelle, jos Saksa ja Hollanti jätetään pois laskuista. Viemme enemmän Kazakstaniin ja Bangladeshiin kuin Portugaliin, Kreikkaan tai Irlantiin. Ymmärrättekö siis, miten vaikeaa on perustella, että tukimiljardeilla pelastettaisiin suomalaisia työpaikkoja? Kaiken tämän voisi vielä jotenkin hyväksyä, jos mekanismit todella toimisivat. Mutta eivät ne toimi. Aivan kuten missä tahansa markkinataloudessa, ainoa mahdollinen ratkaisu on freedom to fail, vapaus epäonnistua; ei jatkuva moraalinen riski. Meidän on kohdattava realiteetit: Tarvitaan velkojen uudelleen järjestelyä, jotta velkatasot saadaan kestäviksi. Pankkien ja riskisijoittajien tulee hyväksyä tappionsa epäterveistä sijoituksistaan. Konkurssikypsät pankit tulee pääomittaa tai sulkea. Muussa tapauksessa tukipaketit lyövät Euroopan kahleisiin pitkäksi aikaa. Laskelmien mukaan Suomen enimmäisvastuut eurokriisissä ovat jo 89 miljardia. Se on iso summa maalle, jonka vuosibudjetti on 50 miljardia euroa. Tällä hetkellä maamme vähentää kuntien määrää, leikkaa sosiaalipalveluista, armeijalta ja poliisilta säästääkseen miljoonia, kun samaan aikaan äyskäröimme miljardeja tukipaketteihin, jotka eivät edes toimi. ———————- Olen ylpeä eurooppalaisuudestani ja kannatan yhteistä tulevaisuutta. Tämän päivän EU on kuitenkin aivan eri asia kuin Eurooppa, ja Brysselin byrokratia ei ole eurooppalaista demokratiaa. Euroopan kansojen ei pidä vaarantaa upeaa perintöään ja yhteistä kohtaloaan poliittisen holhoamisen ja liikemaailman kosiskelujen alttarille. Suomi on aina mukana, kun toimet ovat reiluja ja hedelmällisiä. Nykyiset tukipaketit eivät ole kumpaakaan. LOPUKSI Lopuksi, hyvät ystävät, Haluan rohkaista teitä tutkimaan Eurooppaa ja eurooppalaisia. Vaalikaa meidän rakasta mannertamme ja sen moninaisia ja erilaisia kulttuureja. Toivon myös, että teillä on rohkeutta ja viisautta huomata suuri ero Euroopan ja EU:n välillä. Euroopan unionin kritisoiminen on täysin hyväksyttyä. Itse asiassa meidän jokaisen tulisi voida osallistua hedelmälliseen keskusteluun. Jos – ja kun – näemme, että unionin tulee kehittyä, meidän on toimittava. Tässä maailmassa on vääryyttä, ja luultavasti sitä on jäljellä vielä meidänkin lähdettyä, mutta se ei saa estää meitä pyrkimästä muutokseen. Kuten venäläinen kirjailija Alexandr Solzhenitsyn sanoi Nobel-puheessaan vuonna 1970: ”Tavallisen rohkean ihmisen yksinkertainen teko on olla osallistumatta valheisiin, olla tukematta niitä. Tulkoot valheet maailmaan ja vaikka hallitkoot sitä, mutta ei minun kauttani.”
Valtiopäiväneuvosjuhlat
Minulla oli ilo ja kunnia vierailla Alajärvellä Raimo Vistbackan valtiopäiväneuvosjuhlissa. Harvoin minulla on mukavampia keikkoja. Hyvä ystäväni sai korkean tunnustuksen työstään. Tuo tunnustus tuli myös edustamallemme kansanliikkeelle. Perussuomalaiset on ainutlaatuinen puolue. Suomessa syntynyt, nyt jo maailmallakin tunnettu. Raimo Vistbackan ura ja toiminta opettaa omalla elämällä miten kestävää tulosta tehdään. Perussuomalaisuuden perusta on luja, se ei ole riippuvainen päiväkohuista, jotka kuuluvat ruutuun aika hoitaa. Alajärven koulukeskuksen auditorio oli täynnä ääriään myöten. Perussuomalaisten työ on nyt tunnustettu valtakunnan korkeimmalta taholta.
Koville ottaa – leimakirves heiluu
Ministeri Carl Haglund on pahoittanut mielensä, kun esiinnyin maailmankuulussa BBC: n HARDtalk-ohjelmassa. Kysymykseni ministerille on, että koska hän ottaa kantaa ruotsalaisen median toimintaan eduskuntavaalien jälkeisenä päivänä, jotka leimasivat minut rutoksi? Tätä kysyn siksi, että tuo asia tuli myös esiin ko. haastattelussa. Rasismisyytökset minua kohtaan ovat luonnollisesti täysin perättömiä. On ikävä, että Haglund tällä tavoin yrittää nostaa puoluettaan esille. xxx Katsoin muutaman median linkityksiä asiasta. Journalistinen taso oli tyytynyt 3,30 minuutin haukkapalaan koko ohjelman 25 minuutin sijasta. Jäipähän EU-sopimusten vastaiset tukipaketit linkittämättä. Niistä muuten tuli maailmalta paljon positiivista palautetta Kanadaa ja Indonesiaa myöten. Ihmisvihasta ei tullut yhtään kommenttia. Haglund huolehti siitä, että Timo Soinin esiintyminen maailmankuulussa HARDtalkissa pääsi pääuutisiin asti. Slainte!
Lontoon terveisiä
Perussuomalaiset kiinnostavat. Olin kutsuttuna haastateltavana useissa medioissa, joista tunnetuin on BBC:n HARDtalk.  Tykitys oli kova, mutta reilu. Suoraan silmiin katsoen, ilman päälle puhumista. EU-kriittisyys on Englannissa massiivista. Eroa kannattaa jopa puolet kansasta ja puolesta on runsaat 30 prosenttia. Tämä on vasta alkusoittoa. Tapasin  poliitikkoja eri puolueista. Sain tunnustusta kovasta tukipakettien vastaisesta politiikasta euroalueen sisällä. Tuo työ on laajasti huomattu.  Englantiin tulee asiaa  vielä tänä keväänä.  Battle is on. Tämän taistelun voittamiseen tarvitaan kansainvälistä yhteistyötä ja oikeaa tietoa. Kypros hakee tukipakettia. Se on varmaa. Yhtä varmaa on se, että asia käsitellään Eduskunnan suuressa salissa. Asianmukaisella tavalla. Jokohan järki alkaa voittamaan ja Eduskunta ryhtyy noudattamaan tukipaketit kieltävää lainsäädäntöä. Välikysymyksen paikka?
Puheeni London School of Economicsissa
Puhuin maanantaina 18.2. London School of Economicsissa ajatuksistani eurosta ja Euroopan unionista. Paikalla oli reilusti yli sata kuulijaa. Alla puheeni englanniksi. Suomenkielinen versio julkaistaan lähiaikoina. Timo Soini London School of Economics 18th Feb 2013 Good afternoon all, I am Timo Soini, a Member of The Finnish Parliament and the chairman of the Foreign Affairs Committee in our Parliament. I represent the Finns Party – I’ve been the Chairman of the party for sixteen years and, at the moment, I’m the leader of the opposition in the Finnish Parliament. I’ve also been regarded as the seventh most dangerous person in the world by the Spiegel, thanks to my Eurosceptisism. Obama was on the sixth place so I’m in good company. I also sat in the European Parliament from 2009 to 2011. After that, the Finns wanted to have me back in the last general elections. Before that, we had 5 MPs and now, after the phenomenal victory, we’ve got 39 seats and we are third biggest party in the Finnish parliament. I wish to thank you for the invitation. It is a pleasure and an honour to be here with you. So, what do I think of the European Union? Well, it certainly keeps me and other MPs busy with hundreds of pages of red tape, directives, recommendations et cetera sent from Brussels every week. In fact, I think every minute a patch of forest, size of a football pitch, is cut down in order to produce enough paper for EU technocrats. I’m sure there’s some scientific evidence to prove me right. At least there should be. But let’s cut the cackle and come to the ’orses. I think there are many advantages and assets in the EU: There is more open internal market, eased border procedures, people have a chance to live and work in another country, there’s more conservation, and there’s Erasmus exchange student programme… just to name a few. ————————— But of course, every institution has its own cons, too. And the European Union certainly has its own flaws. The biggest one is probably the lack of democracy. We have a commission which is the only organ that can make initiatives. And who elected them? If you’re not satisfied with their actions, how can you fire them? How many of you voted for, say, Mr Barroso? Or Olli Rehn? Mr Rehn comes from Finland and even we were not asked when he took his seat as a financial commissioner! ————————– We have seen some scandals in what we call Brussels-style democracy: A few years ago, the new EU constitution was put under a referendum in France, Holland, and Ireland. The people said no. Well, then the name was changed and the Irish were forced to vote again. Why? Because they failed to give the correct answer on the first round. Can you really call that democracy? Think about it. What if the British followed the same rules? In the general election, the Labour Party wins… and then the authorities say: OK, false result – let’s vote again. I’m certain there would be lots and lots of people demonstrating and saying: this is not right! This is not democracy! ———————— And where is the opposition in the European Union? Can there be one? Are you allowed to criticise the EU is still be taken seriously? Or are all EU-sceptics regarded as some barmy idiots from Cloud Cuckoo land? ———————– Also, I cannot understand why the EU keeps on breaking its own rules: the articles 123 and 125 in the Lisbon Treaty ban all bail-out schemes and financial help between the member countries. And yet, those rules have been frequently violated. How dare they!? And they do dare! ———————- One more flaw: development towards federal state and the end of national sovereignty. Pretty soon, the member countries must seek approval for their national budgets from Brussels. A considerable amount of legislation comes from Brussels, and those directives can overrule our national laws. I believe it is high time we stood up for European nations. You here in Britain, we in Finland, and people in other European countries need that attitude. We must stand up for the nations. The current political system in the European Union has more or less met its bitter end. If you look around, can you honestly say the member countries and different nations are working together for the best of this fabulous continent? Internal tiffs and futile rows between pompous euro big wigs and their enormous mistakes eat up all strength, money… and democracy, which is insidiously replaced by totalitarianism. Sometimes when I look at today’s European Union, I cannot help thinking about Winston Smith. I can see him walking on the street two steps ahead of me. Isn’t that scary! We, who think differently, have no easy road ahead of us. Eurosceptics are not tolerated. Europhiles try to make us look ridiculous fools. They try their best to make fun of us. Have you noticed that so-called EU experts are all in favour of stronger union and deeper integration? To me they seem like pets of the Europhiles. The Europhiles who refuse all suggestions for cooperation. The political elite promote centralisation and integration without seeing that it erodes Western democracy and national sovereignty – values which are inherently European and immensely dear to us. Those fat cats in Brussels know all this, but they prefer their own deceitful lies. They stumble over the truth every day but all of them just pick themselves up and hurry off as if nothing had happened. And quite frankly, I don’t feel sorry for those people. Just like George Eliot, I never have any pity for conceited people, because I think they carry their own comfort about with them. One thing that puzzles and confuses me is the idea that the EU is something permanent, something eternal. One Grand Old Man in Finnish politics, Paavo Väyrynen – our Peter Mandelson – declared some 30 years ago that the Soviet Union will stay for ever! In the 1980s most Finnish politicians believed that the USSR shall always be our next door neighbour. And the same reality has applied to several empires: the Franks – the Frankish Kingdom, Ottoman Empire, Roman Empire, the Third Reich… They were all supposed to last for ever. And the same applies to the EU as well. We have it now, but for how long, that’s something we don’t know for sure. Besides, the European Union is far from being perfect. It has a myriad of flaws that shouldn’t and cannot be ignored. As Europeans, it is our duty to try to improve the union. That is why my party and I welcomed David Cameron’s Europe Speech with open arms. It presented pragmatism we so desperately need in the EU. I need to say I really admire that British pragmatic stance and I always feel at home in a euro-sceptic country. I already mentioned Mr Cameron and now I also wish to mention another pragmatic, great British Prime Minister who understood how you should deal with the EU. Margaret Thatcher. In the late 1990, after realising she was compelled to step down, Prime Minister Margaret Thatcher defended her policy and her government and their achievements in the House of Commons. Many critics thought that the defeat amongst her own would have taken her spirit away, but… how wrong they were. Mrs Thatcher was at her best. When defining her vision of the future of Europe and Britain’s role in it, she said: ”It is a vision which stems from our deep-seated attachment to parliamentary democracy and commitment to economic liberty, enterprise, competition and a free market economy. No government in Europe have fought more resolutely against […] unnecessary regulation and bureaucracy and increasing unaccountable central power at the expense of national Parliaments. We have worked for our vision of a Europe which is free and open to the rest of the world, and above all to the countries of Eastern Europe as they emerge from the shadows of socialism. It would not help them if Europe became a tight-knit little club, tied up in regulations and restrictions.” That is pragmatism. That is a vision we should follow. If we look around, we can easily see that the European citizens are sceptic towards the European Union. Most people think the EU meddles with issues it should have nothing to do with. It’s wasting a huge sum of money every year, it is millions of miles away from everyday life, and its pompous leaders have sat on a gravy train for too long. Far too long. And their yes-men are no better: They come to me, the propeller whirling on their cap, and say: Hey Timo! Look: everything’s so fantastic. We’ve got Barroso – we’ve got van Rompuy. And who says God doesn’t give on both hands!? That is why Prime Minister Cameron and I want to renew the EU and renegotiate our memberships. In Finland, we talk about the Soini-Cameron line. Dear listeners, As this is London School of ECONOMICS, let’s talk about the euro, the single currency, and the eurocrisis: When the Finnish leading politicians campaigned for the euro and the Finnish joining some 10 years ago, the eurozone was a mystified, almost magical thing that could solve all our problems and that is second only to a paradise. We had to get in, no matter what. And, as lately as two years ago, the same Finnish politicians, with the fat cats in Brussels, declared that the euro is a success story! Success story! Can you believe it? They even printed the wonderful news on post cards. In all Eurozone languages. Even in Greek: Euro – a success story! Just two years ago. Now, unemployment rate amongst the young people in Greece is 62 per cent and nobody is talking about success. ————————- And what about the eurocrisis? After more than 20 EU final crisis summits and hundreds of billions of euros later, there is still no solution in sight to the European crisis. The current bailout mechanisms are obviously not working. The debt burdens are not decreasing – they are increasing. Greece’s debt today, after three bailouts and the largest debt default in history, is larger than it was in the beginning. Bailouts do not support average Europeans. In the crisis countries, they are likely to be unemployed with plummeting standard of living. In the paying countries, people are being burdened with enormous liabilities ensuring that their productivity disappears too. In Finland, one of the paying countries, we can see how this reality is gaining ground. The only thing that the bailouts are achieving is transfer. They take the problem away from the banks and place it squarely onto the shoulders of the European taxpayer. The only ones who are benefitting are the politically well-connected banks and speculators who are rapidly cutting their exposures – and keeping the profits from their erroneous risk taking. You get it? In other words: Heads: I win, tails: well, I win little less. For the productive economy the bailouts are achieving precious little. This is the main reason why The Finns Party and I have steadfastly stood against the bailout madness right from the beginning. This logic is getting resonance, not only among the economists. You only need to look at the demonstrations in Southern Europe and polls to see the deep disapproval. In Finland, in the recent national poll, 66 per cent of our citizens opposed further bailouts while only 22% being in favour. ———————– Indeed, I am often asked about the bailouts’ legal, moral, realpolitik, and economic facets. As a legal question, not only did we not commit to bailouts, but the treaties under which we joined, explicitly prohibit any fiscal bailouts between nations – and the central bank from financing governments. Finland is also one of the very few countries that always lived within the budget deficit and maximum debt rules, throughout the euro’s history. The irony is that by agreeing to these bailouts, we are also likely to break the founding principles. ——————— As the Finnish president Sauli Niinistö has also noted, the moral consequences are even more important. It is often assumed that this is rich North helping poor South. Unfortunately, this is not true. Whilst the northern governments appear in better shape than their southern counterparts, at the household level the case is often the opposite. For example, the household net financial wealth in Finland is actually below that of all the crisis countries. Similarly, the household disposable income is lower, excluding Portugal. The reason is simple: in Finland, the overall tax burden is 43% of GDP, whereas in Greece, Portugal, Spain, and Greece it is over 10% lower. Indeed, one could claim that the European countries are following two different business models: Some countries with high taxes, low borrowing, and poorer households. Others with lower taxes, higher government borrowing, but wealthier households. It is increasingly difficult to justify to Finnish tax payers why they should pay their high taxes twice. ——————– Defenders of the euro often say that the single currency is indispensable for Finland as Finland is an export-oriented country. We are dependable on export trade. However, in Finland, less than 15% of all exports go to the Euro countries if we exclude Germany and Holland. We export more to Kazakhstan and Bangladesh than either to Portugal, Greece or Ireland. Can you see why it is hard to rationalise that the bailout billions are used to save domestic jobs. All these bail-out mechanisms would probably be tolerable, if they were actually working. Unfortunately, they are not. As in any market economy, the only viable solution is the freedom to fail, not continuous moral hazard. We must face the reality: Restructuring is needed to make debt levels sustainable. Banks and speculators must accept the losses from their unsound investments. Insolvent banks must be either recapitalized or shut down. Otherwise, the bailouts’ enormous size will create a true long-term economic shackle not only to us, but to everyone in Europe. Finland’s maximum exposure today is €89 billion. It is a large sum for a country whose entire budget is €50 billion. As I speak, we are eliminating municipalities, reducing social services, and cutting our military and police to save millions – and at the same time we are spending literally billions in the bailouts that are not even working. ———————- I am proud to be European and keen to support our common future. However, today’s EU is not Europe, and Brussels’ bureaucracy is not European democracy. European nations should not endanger this great heritage and shared destiny on the altar of political patronage and corporate favours. We will always support and participate when actions are productive and fair. The current European bailouts are neither. Finally dear friends, I wish to encourage you to look into Europe and European people. Cherish our dear continent and its diverse cultures. I also hope you’ll have the courage and wisdom to notice the big difference between Europe and the EU. It is perfectly all right to criticise the European Union. As a matter of fact, everyone should be able to take part into a fruitful debate. If – and when – we see the union needs some improvement, we must act. There is injustice in this world and probably there will still be some left when we are gone, but that shall not prevent us from trying to make a change. As a Russian author Alexandr Solzhenitsyn said in his Nobel Prize speech 1970: ”And the simple step of a simple courageous man is not to partake in falsehood, not to support false actions! Let THAT enter the world, let it even reign in the world – but not with my help.”
Hallitus antautui maksumieheksi
Kataisen hallitus antautui suurmaksumieheksi EU: n rahoituskehysratkaisussa. Perussuomalaiset eivät tätä tulosta hyväksy. Sanoin jo perjantaina YLE: n pääuutisissa, että tulos on Suomen EU-historian huonoin. Niin on ja kallein. Nettomaksuosuus rahoituskehyskaudella kasvaa n. 1,5 miljardia euroa. Tämä siis entisen nettomaksuosuuden päälle… Tämän päivän Helsingin Sanomien juttu rahoitusratkaisusta kannattaa lukea myös Kokoomuksessa. Kyllä minullakin lyhyt matematiikka (8) oli… Suomi ei hakenut jäsenmaksupalautusta. Siis  sitä mitä Britannia, Ruotsi, Saksa ja Hollanti ovat saaneet. Tanska haki ja sai. Noin 130 miljoonaa euroa vuodessa, siis 900 miljoonaa rahoituskehyskaudella. Näin toimi Tanskan sosialistipääministeri. Miten Suomessa? Tobinin verolla, transaktiovero, piti paikattaman EU-budjettia. Missähän kohtaa budjettia ne ovat, kun en löytänyt…voihan ne silti siellä olla? Pääministeri Katainen kävi kalliiksi. Ei ole ihme, ettei Kataisen kabinetti halua kansanäänestystä. Kannattaisi silti kannattaa pääministeri David Cameronin aloitetta neuvotella EU- sopimukset uusiksi. Seuraavalla rahoituskehyskaudella Suomen nettomaksuosuus, siis entinen pohja plus nyt neuvoteltu lisäys on yhteensä ja kaikkineen 5 miljardia euroa.
Iloinen nettomaksaja
SDP:n euroedustaja Liisa Jaakonsaari on julistanut olevansa ilonen nettomaksaja. Liisa voi olla entistä iloisempi. Mallioppilas Suomi, nettomaksajien maa. Luvut tarkentuvat vielä, mutta ohessa muutamia valistuneita arvioita. Itä- ja Pohjois-Suomen rahat  aluepolitiikassa putosivat reaalitasolla rapiat 20 prosenttia. Maatalous ottaa takkiin tuntuvasti..  Tulos tyydyttää Kataista ja Kepua. EU-parlamentin puhemies Martin Schulz uhkaa pistää sopimuksen salaiseen äänestykseen EU-parlamentissa. Se merkitsisi sitä, että kukaan ei tietäsi mitä mieltä vaaleilla valitut edustajat ovat.  Tälläinen avoimuuden apostoli  meillä on kansakuntien kaapin päällä. Hallitus pisti telakkarahat muiden maiden jäsenmaksuhelpotuksiin. Torjuntavoitto, torjuntavoitto, torjuntavoitto.
Perussuomalaiset eivät hyväksy lisämaksua EU:lle
Suomen nettomaksuosuus Euroopan Unionille nousee. Paitsi jos Kataisen hallitus ilmoittaa Suomen kantana, että ei käy. Suomen nettomaksuosuus vuodessa on yli 650 miljoonaa euroa. Tähän on tulossa merkittävä korotus. Perussuomalaiset ei hyväksy Suomen jäsenmaksuosuuden kasvua. Eikä uutta pelastuspakettia Kyprokselle. Perussuomalaiset on vaihtoehto, jolla on kanavat auki Eurooppaan.
Sipilän Kepu ja nolo media
Puheenjohtaja Juha Sipilän Kepu nol(l)asi itsensä tänään perusteellisesti. Ex-pääministeri Mari Kiviniemi antoi näytön arvostelukyvystään asettumalla Sipilän Kepun varapuhemiesehdokkaaksi. Kepu petti. Puhemies Heinäluoma ansaitsee hatunnoston puolustaessaan yhteisesti sovittua menettelyä. Anssi Joutsenlahtea on parjattu vailla perusteita.  Lyönnit osuivat. Olen Anssin puolesta pahoillani. Perussuomalaiset ovat Anssin takana. Kiitos myös niille muiden puolueiden edustajille, joiden sopimaan voi luottaa. xxx Toinen Iltapäivälehti nojaa ” nimettömiin ” lähteisiin Perussuomalaisessa eduskuntaryhmässä. Kuinka monta kertaa uskottavuus kestää olla uunotettavana?
Onneksi on Perussuomalaiset
Jokaisessa todellisessa demokratiassa on oppositio. Politiikassa on aina useampia vaihtoehtoja. Euroopan Unioni on kovaa vauhtia tulossa totuuden toteemiksi. Sille ei saisi olla oppositiota. Onneksi on Perussuomalaiset. Euroopan Unioni ja euro ovat ikuisia. Loppumattomia menestystarinoita. Orwell olisi ylpeä tästä pehmeän manipulaation muodosta. Älä sinä Winston Smith mitään kysele, sopeudu vaan. EU-asiat eivät kuulu Tasavallan Presidentin rooteliin. Kyllä pressallakin mielipidevapaus on sekä äänioikeus olla jotakin mieltä. Johan siitä kerran äänestettiin, mitäs sitä toista kertaa…paitsi Irlannissa kun tulos oli Brysselin mielestä väärä. Seuraava osa menestystarinaa ovat rahoituskehysneuvottelut. Lisää maksettavaa tulee nettona vuositasolla tuollaiset 100 miljoonaa euroa…sen perään pelastetaan Kyproksen rahanpesijät, Suomi takaa 300-400 miljoonalla suomalaisia työpaikkoja… Onneksi on Perussuomalaiset. Oppositio.
Väyrynen Soinin tueksi
Paavo Väyrynen saapui sekä oikealle että vasemmalle puolelelleni tukemaan David Cameronin linjaa EU:n uudistamiseksi. Paavo Väyrynen tuli Suomessa jo Soinin linjoille. Ydinkysymys on, tuleeko Keskusta? On Eurooppatason uutinen, mikäli koko Suomen oppositio on Cameronin aloitteen takana. Pullon henki on vapaana ja samasta pullosta putkahti esiin myös Paavo Väyrynen. Omista ehdokkuuksistani kerron, kun olen päätökseni tehnyt. Puolueen puheenjohtajana tämä on erityisen pohdinnan paikka, sillä puolueen kasvaminen 39 kansanedustajan ja lähes 1200 kuntavaltuutetun puolueeksi, vaatii vielä enemmän työtä kuin ennen näitä suuria vaalivoittoja. Haluan jatkaa puolueen puheenjohtajana. Se on ensimmäinen tavoite ja mahdollinen valituksi tuleminen aiheuttaa jatkoharkinnan. Olen  otettu, että jopa Keskustan kunniapuheenjohtaja toivoo ehdokkuuttani. Se on tärkeä tunnustus johdonmukaiselle linjalleni. Päätavoitteeni on parempi sopimus Suomelle ja Euroopalle sekä kansanäänestys siitä.
Cameronin ja Soinin linja
Britannian pääministeri David Cameron lupasi kansanäänestyksen EU-jäsenyydestä viimeistään 2017, jos konservatiivit on vaalien jälkeen pääministeripuolue. Luin Cameronin puheen. Kelpo esitys. Lontoon media oli kiinnostunut mielipiteestäni. Kerroin sen heille. Haluan Suomelle paremman sopimuksen. En hyväksy velkojen yhteisvastuuta. Suomi on monipuoluemaa, jossa yksi puolue ei ole vallassa, eikä yksi puolue voi tehdä päätöksiä kansanäänestyksestä. Pääministerinä tekisin saman esityksen Suomessa. Kansanäänestys on hyvä  ja kannatettava tavoite oli sitten vallassa tai ei. Cameron päästi pullon hengen irti. Löylyä lisää!
Kannatan Pirkolle jatkopestiä
Perussuomalaisten eduskuntaryhmä valitsee ryhmäpuheenjohtajan ja varapuheenjohtajat uusien valtiopäivien alkajaiksiksi heti helmikuun alussa. Pestit ovat aidosti auki, eikä siinä ole mitään pahaa, että näitä tehtäviä tavoittelee useampi ehdokas mitä niihin valitaan. Pirkko Ruohonen-Lerner on ollut ryhmäjohtajana nyt noin 1,5 vuotta. Se on lyhyt aika, kuitenkin riittävän pitkä, jotta voin sitä arvioida suhteuttaen sen omaan lähes 16- vuotiseen puolueen puheenjohtajakokemukseen. Perussuomalaisten eduskuntaryhmän  johtaminen on vaativa tehtävä, joka ei ole harjoittelupaikka. Pirkon johdolla on rakennettu nykyinen ryhmäkanslia. Toni, Antti, Maria ja kumppanit on saatu toimimaan hyvin tiiminä. Johtajana Pirkko on kieltämättä vaativa, joka saa sanotuksi myös puutteet ja puuttuu niihin. Pirkko on kerännyt kokemusta jo edellisen vaalikauden aikana ryhmän varapuheenjohtajana. Uskalsin lähteä vuoden 2009 eurovaaleissa Brysseliin, koska luotin Raimo Vistbackan kykyyn,taitoon ja kokemukseen pitää lippua yllä Eduskunnassa. Raimo, Pirkko, Pentti Oinonen, Pertti Virtanen ja tilalleni tullut Pietari Jääskeläinen onnistuivat hyvin. On siis näyttö  tuloksekkaasta toiminnasta. Hyvin on tämäkin kausi mennyt. Puolueen kannatus on korkealla ja siinä eduskuntaryhmällä ja sen johtajalla on oma ansionsa. En kannata vaaleja vaalien vuoksi. Muodon vuoksi. Asia on  toinen, jos tarjolla on parempi vaihtoehto tai jos on toimittu huonosti. Nykymaailmassa puolue- ja ryhmäjohdon oltava kielitaitoista, jotta pystyy hoitamaan sekä kansainvälisiä että EU-asioita.Pirkko pystyy. Pirkolla on myös 20-vuoden kokemus kuntapolitiikasta valtuutettuna. Tuo kokemus on nyt tuiki tarpeellista kunta- ja soteuudistuksen tullessa eduskuntakäsittelyyn. En ole feministi, enkä kannata sukupuolikiintiöitä. Naiskannatus on puolueemme kipukohta. Miehistä meitä kannattaa n 25 prosenttia ja naisista vain n. 10 prosenttia. Tilanne ei mielestäni parane sillä, jos tällä hetkellä näkyvin puolueen nainen pudotetaan ryhmäpuheenjohtajan paikalta. Ei ole pahitteeksi, että puolueen ja ryhmän puheenjohtaja tulevat toimeen keskenään. Pirkon tiedän kokemuksesta. Tulen toimeen muidenkin kanssa, jos eduskuntaryhmä päätyy muuhun henkilöön. Harkintakyky kuuluu edellytyksenä korkeisiin poliittisiin luottamustoimiin pyrittäessä. Siinä apuna on suhteellisuuden taju. Ehdokkaalla pitää olla molempia. Pirkko ei ole persoonana kaikkien miellyttäjä. Se on minulle yksi pieni lisämauste tukeen. Joskus pitää pystyä lyömään luu kurkkuun sekä miehille että naisille. Tiedän, että sekin tarpeen tullen Pirkolta onnistuu. Tulikohan kehuttua liikaa? Aina on parantamisen varaa. Kaikilla, myös Pirkolla. Olen vaativaa seuraa politiikassa.Sanon omillekin joskus aika raakasti.Olen sanonut Pirkollekin. Hän ei ole niistä julkisesti nillittänyt. Yksi hyvä lisäsyy kannattaa mielestäni tässä tilanteessa parasta ehdokasta ryhmän johtoon. Kirjoitin perusteluni näkyviin, kun asiaa minulta paljon kysytään. Ja kysytään varmasti tämän jälkeenkin. xxx Olen ollut pari viime viikkoa ulkomailla. Viimeksi olin vetämässä Ulkoasianvaliokuntaa Indonesiassa. Tämän vuoksi minulla on rästissä satoja sähköpostiviestejä sekä kymmeniä muita yhteydenottoja. Pyydän kärsivällisyyttä. Yritän parhaani mukaan purkaa sumaa. Laitoin tämän työtilanneviestin tänne plokiin, koska tiedän, että tätä laajasti luetaan. Viestinne ovat tärkeitä. Määrä ja laatu kertovat puolueen kovasta kannatuksesta. Turun Sanomat oli tehnyt gallupin puolueiden kannatuksesta  Varsinais-Suomessa. Kuinka ollakaan se ei ole tarttunut STT: n saati Pravdan silmiin. No tiedoksi vaan, että kannatus on 21,1 prosenttia ja kakkosija.Lisäpaikkaakin pukkaisi.
Näin syntyy muistoja
Ulkoasiainvaliokunnan valtuuskunta on parasta aikaa Indonesian pääkaupungissa Jakartassa. Tulvat iskivät valtavalla voimalla myös pääkaupunkiin. Yli 20 000 ihmistä on evakuoitu kodeistaan, myös ihmishenkiä on menetetty. Sade ja tulvat sotkivat  aikataulumme. Kaikesta selvittiin. Aamu alkoi tutustumisella Indonesian YK- joukkojen koulutuskeskukseen. Suomi ja Indonesia ovat pitkän linjan rauhanturvaajamaita. Päiväohjelman aikana tulva Jakartassa paheni. Hotellimme joutui veden saartamaksi. Vettä oli pahimillaan runsaat puoli metriä. Suurlähettiläämme Kai Sauer henkilökuntineen toimi erinomaisesti. Soitto kenraalille YK-koulutuskeskukseen ja delegaatiomme sai käyttöönsä muutaman sotilaan ja kunnon kuorma-auton, jolla pääsimme veden saartamaan hotelliimme. Pakkasimme kamamme ja kuorma-auton lavalla uuteen hotelliin menivät sekä edustajat että matkatavarat. Tulvat ja luonnonmullistukset on otettava vakavasti. Koimme tänään vain pienen häivähdyksen siitä, mitä nämä pahimmillaan aiheuttavat. Näin syntyy muistoja.
Ristin kantamiseen ei tarvitse kenenkään lupaa
Euroopan ihmisoikeustuomioistuin linjasi päätöksessään, että brittiläinen lentokenttävirkailija saa työssään pitää ristiä kaulassaan. Ristin kantamiseen ei tarvitse kenenkään lupaa. Minulla on ollut krusifiksi kaulassa n 35 vuotta. En siihen ole lupaa kysynyt, enkä kysy. Sama symboli on yöpöydälläni ja työhuoneessani – oli Euroopan Parlamentissakin. Maailma on menossa hulluksi, jos ihmisten kaulakoruja ruvetaan vahtaamaan ja rajoittamaan. Tai sitä edes yritetään. Mistä ristit seuraavaksi halutaan poistaa? Kirkkojen katoilta ja hautausmailta. Jos juutalainen pitää kipaa, muslimi huivia tai pakana kulkee paljain päin. Niin siitä vaan. Ihmisten yksilölliseen päätäntävaltaan ei pidä puuttua. Kai joku valopää seuraavaksi valittaa Leijona-korun käytöstä. Karvahatun käyttökin varmaan kielletään… Eläköön yksilön vapaus olla jotakin mieltä ja näyttää se.
Vuosi vaihtui – kriisi ei
Sanoissaan SDP ja Urpilainen taistelevat verokikkailijoita vastaan – mutta teoissaan he lähettävät veroparatiisiin ja sen pankeille kohta yli 17 miljardia Euroa! Politiikassa näkee ja kokee kaikenlaista. Harvoin ovat sanat ja teot niin kaukana toisistaan kuin nyt SDP:n lupauksissa veroparatiiseja ja niiden veronkiertoa vastaan käytävässä taistelussa. Joulukuun lopussa suomalainen Pravda kertoi taas suurin otsikoin miten valtiovarainministeriössä valmistellaan veroparatiiseja käsittelevää kansainvälistä sormenheristelykokousta – ”Valtiovarainministeri haluaa näyttää, että SDP taistelee tosissaan veroparatiiseja vastaan.” Mitenkä sattuikaan sopivasti – tulevissa Eurogroupin kokouksissa, ehkä jo 23. tammikuuta, Jutta Urpilaisella olisi tilaisuus todellisiin tekoihin. Euroopan “ansioitunein” veroparatiisi Kypros ja sen pankit ovat viidentenä vuorossa hakemassa veronmaksajien bailout-lahjaa. Vähän on joulupaketti myöhässä, mutta kun sen suuruus on 100 % koko Kyproksen kansantaloudesta, niin eiköhän se kelpaa käärettä myöten… Asia on tietysti suomalaisessa mediassa pidetty liinan alla – voisi olla että hallitukselta pelkkiä risuja saaneet STX:n työntekijät olisivat muuten voineet älähtää jotain.. Mutta onhan se duunarinkin jo opittava herrojen marssijärjestys – ”First things first!”. Kataisen ja Urpilaisen hallituksessa ollaan aina valmiina kantamaan vastuuta sinne eurouskovaisten pyhimpään. Sillä ei tietenkään ole mitään merkitystä että Kypros tunnetaan kansainvälisesti yhtenä pahimmista veroparatiiseista (tai parhaimmista riippuen siitä miten asiaa katsoo). Sekään ei tunnu vastuunkantajiamme vaivaavan, että Kyprosta aktiivisesti markkinoidaan yritysalalla seuraavanlaisesti, tässä sitaatteja: ”… … ” Toisin sanoen: nyt olisi Valtiovarainministeri Urpilaisella tilaisuus näyttää, että verokeinottelun vastustamiseen kuuluu tekoja, ei pelkkiä heliseviä lupauksia joista ei todellisuudessa välitetä. Muistuu mieliin demaripuheet vaalikeskusteluissa, vastustus pankkien tukemisista. Suoraselkäisin vaihtoehto on selvä – veroparatiisien tukeminen ei kuulu Suomelle. Tai edes avun ehdollistaminen: jos Kypros ei nosta omaa todellista veroastettaan ja lopeta verokilpailua, sinne ei myöskään heru suomalaisten veronmaksajien rahoja. Pahoin vain pelkään, että kohta tulee taas 17 miljardin edestä EU:n kuuluisaa vastuunkantoa – ja tästä yli puolet eli 10 miljardia suoraan veroparatiisin spekulanttipankkeihin. Kaikki maalle jonka asukasmäärä on noin Helsinki ja Espoo yhteensä. Oma kantani on muuttumaton, tätä rahaa kaadetaan edelleen väärään paikkaan. Ja mitä tulee hallituksen STX-menettelyyn, sekä suhtautumisessa Kyproksen veroparatiisin hedelmiin, nämä asiat pilkotaan eduskunnassa siemenkotia myöten.
Jytky rulaa
Jytky sulaa toitotettiin sekä ennen että jälkeen pressan- ja kuntavaalien. Valvojaisia pidettiin ilman ruumista. Heikkohermoisimmat lähtivät mukaan tähän spekulointiin. Nälkä kasvaa niin nopeasti syödessä, että vauhtisokeus yllättI monet. Vaalien voittaminen on vaikeaa. Kysykää vaikka Jutta Urpilaiselta, joka on mielestäni kelvollinen poliitikko. Jytky rulaa! Liitän oheen mielenkiintoisen linkin Seuran tutkimukseen, josta ei ole juuri muualla kirjoitettu. http://seura.fi/puheenaihe/nyt-puhutaan/liikaa-kansanedustajia/ Perussuomalaiset on päähallituspuolue Kokoomuksen merkittävin haastaja. Se on hyvä uutinen.
Populismia  – Herra Presidentti
Tasavallan Presidentti haluaa alentaa palkkaansa. Sopiihan se. Populismia? Ilman muuta.  Sataprosenttisesti. So what? Mitä pahaa on populismissa? Kyllä Kansa Tietää!
Johtava oppositiopuolue – Perussuomalaiset
Kokoomusvetoisessa Kataisen hallituksessa kaikille muille käy huonosti paitsi Kokoomukselle( Rkp on svensk fraktion eli kokoomuslaisuuden ruotsinkielinen osasto, joten sitä ei noteerata erikseen). Uusi Ylen gallup oli juuri sellainen järkytys kuin ajattelinkin. Kepusta johtavaa oppositiopuoluetta kohkanneet pääkirjoittajat ja kolumnistit vaikenivat täysin. Pravda etunenässä. Kepu ei ole johtava oppositiopuolue siksi, että se ei todellisuudessa ole oppositiossa. Juha Sipilä toivoo hallituksen jatkavan koko kauden. Tiukan paikan tullen Kepu tukee itse Brysseliin lähettämäänsä komissaari  Olli Rehniä, kuten talouskurisopimuksen käsittely osoitti. STX-päätös käy Kepulle. Kepu olisi nostanut arvonlisäveroa vielä hallitustakin enemmän. Listaa riittää. Perussuomalaisilla on kaikki avaimet omissa käsissä.  Kuntavaalien seurauksena Perussuomalaiset ovat nousseet monissa kunnissa valtuustojen johtopaikoille. Tuhannet Perussuomalaiset ovat nyt mukana valtuusto- ja lautakuntatyössä. Tämä luo ja tuo uskottavuutta. Lisää kannatusta. Perussuomalaiset on johtava oppositiopuolue ja tuleva hallituspuolue. Kannatuksesta kaikki on kiinni. Kannatus tulee omalla politiikalla ja omalla linjalla. Minulla on oma suunnitelma ja siksi en ole osa toisten suunnitelmaa. Ensi kesän Joensuun puoluekokous on merkittävä. Sieltä lähdemme  kohti euro- ja eduskuntavaaleja. Ellei vasemmiston hermon pettäminen kaada hallitusta välikysymykseemme sitä ennen. Joensuussa valittavalla puoluejohdolla on kova tavoite; Kokoomuksen haastaminen Suomen suurimpanana puolueena. Johtavalla oppositiopuolueella on etulyöntiasema. Usko omaan tekemiseen tuo tulosta. Tahto miehessä maksaa. Perussuomalaisten suuri haaste on saada jokainen puolueemme kannattaja käymään äänestämässä. Johtoasema on siitä kiinni. Tästä vuodesta tulee hyvä vuosi. Sinulle käy uskosi mukaan.
Hyvää Uutta Vuotta
Politiikassa on oltava oma suunnitelma. Herrojen kielellä strategia. Päivittäinen julkisuus on tärkeää. Iso kuva on tärkeämpää. Oma näky on  tärkeintä. Synnistä saa vain lyhytaikaista nautintoa. Tämä pätee politiikassa. Kestävä linja ankkuroituu arvoihin. Ei vaaleja sutkautuksilla voiteta. Sanoman kiteyttämiseen politiikan mietelauseita tarvitaan. Jalkapallossa kokenut toppari ei ole sattumalta oikeassa paikassa. Hän tietää missä pitää olla. Komeimmat maalit tehdään paikoista, joista normaalisti  maalia ei edes yritetä. Pelin ratkaisija laittaa päänsä sinne minne oppikirjan mukaan ei pidä laittaa edes jalkaa. Perussuomalaiset ovat hyvässä rasvassa. Eduskuntaryhmässä on opittu muutakin kuin taksikortin käyttö. Kuntavaaleissa luotiin valtakunnallinen organisaatio. Meillä on valtuustoedustus lähes joka kunnassa. Kitkaa on nousevissa porukoissa aina. Ne karaisevat ja pitävät yllä painetta mennä eteenpäin. Nuijalla nuijitaan. Perussuomalaiset perustettiin Saarijärvellä kesällä 1995. Ensimmäinen puoluekokous oli samana syksynä Kokkolassa. Jos minulle joku olisi tuolloin sanonut, että vuonna 2013 Perussuomalaisilla on 39 kansanedustajaa ja edustus europarlamentissa, olisin katsonut puhujaa pitkään. Muutama kansanedustaja, kyllä ilman muuta, mutta 39… Vuonna 2006 tajusin, että suurikin nousu on mahdollista. Vuonna 2009 hätkähdin, tämä onnistuu. Historiassa ei tapahtu enää mitään. Huominen ei ole vielä tullut. Koska on nyt? Tänään. Populismin voima kumpuaa tämän ymmärtämisestä. Ja soveltamisesta yhteiseksi hyväksi.  Olen yhden miehen enemmistö. Ole sinäkin yhden ihmisen enemmistö. Hyvää Uutta Vuotta. Voimia ja varjelusta. xxx Valtiovarainministeriön tiedotteen mukaan uusi EMU-sopimus ei vaikuta Suomen talouspolitiikkaan…muistatko vielä kun vakuuteltiin EMU:n hyötyjä? Verotetaan niitä alvin korottamisen sijasta. Iltalehden pääkirjoittaja ei tunne Perussuomalaisten vaihtoehtobudjettia. Pyydän ryhmäkansliaa toimittamaan, ettei viikosta toiseen tarvitse monistaa pelkkää kokoomuslaista talouspropagandaa. Suomi ei kestä toista Pravdaa.
Gallupin seuraukset
Ylen uusi gallup iskee pisteen pressan- ja kuntavaalien liepeille kyhätyille Soinin kaatokuukausille. Olen useaan kertaan todennut sen itsestään selvyyden, että jokainen vaali on eri vaali, eikä eri vaaleja pidä verrata keskenään. Minä en gallupeista höyrähdä, enkä niihin politiikkaani perusta. Ilmoitin jo aikaa sitten, että haluan jatkaa puheenjohtajana. Sen seurauksena media alkoi pyörittämään spekulaatioita seuraajastani. Herätitte kannattajani siis Perussuomalaiset. Suomen Pravda ilmoitti Keskustan ottaneen vaalihäviönsä jälkeen johtavan oppositiopuolueen roolin. Siis kannattamalla hallitusta! Gallupin mukaan olemme aikataulustamme edellä. Tiukkaan poljettu kannatus pysyy. Eurovaaleissa tavoite on olla Suomen suurin puolue. Tavoite on kova ja mahdollinen saavuttaa. Perussuomalaisten kannatus tulee omasta linjasta. Työ, yrittäminen, välittäminen. Kolmella sanalla sanottuna. Perussuomalaisten tehtävä on suomalaisten puolustaminen. Työpaikkojen pelastaminen. Yrittämisen mahdollistaminen ja käytännön lähimmäisenrakkaus. Jatketaan taistelua tieuran suunnassa. Perussuomalaiset on kansan puolue. Sen ymmärtämisessä piilee menestys. Huomiset pääkirjoitukset menivät uusiksi tai sitten koko gallup vaietaan täysin. Ensi kuussa tulee uusi gallup. Ei elämä näihin lopu, olivatpa luvut mitä tahansa.
Soinin pelko
Minä en pelkää Timo Soinia. Tunnen tapauksen. Maailman seitsemänneksi vaarallisin mies. Entinen Kepun puheenjohtaja, entinen pääministeri, entinen Hiihtoliiton puheenjohtaja ja entinen Nokia mies esittää mielipiteensä nykyisestä kansanedustajasta ja Perussuomalaisten puheenjohtajasta. Minusta. Kiitän mielenkiinnosta. Esko Aho on mies, joka omalla erollaan  uhaten paimensi Kepun ja sitä kautta Suomen EU- karsinaan. Tästä tiedotus-, talous-, ja poliittinen eliitti on hänelle ikuisesti kiitollinen. Esko Ahon jaarittelu Pravdassa herätti minussa vain yhden kysymyksen. Oliko tämä artikkeli Aholta pyydetty vai tyrkyttikö hän sitä itse? Olen kuullut, että tuolle palstalle on ruuhkaa. Tuotoksesta päätellen ruuhka on hellittämään päin. Ei kannuslaisten tarvitse soinilaisia pelätä.
Hallitus on tiltissä
Suomalainen telakkateollisuus on kuoleman kourissa. Hallitus ei ojentanut auttavaa kättään. Pääministeri Kataisen mukaan hallituksella ei ole ideologista liimaa. EU-linja sen sijaan on; pikkutarkka pilkunviilaus suomalaisten vahingoksi  ja rahan lappaminen tukipaketteihin. Hallitus on tiltissä. Jos vasemmistopuolueet tämän nielevät,  ne ovat osa Suomen  historiaa, tulevaisuutta ei ole. EU-pankkitukipaketoinnilla hallitus pelastaa omien sanojensa mukaan suomalaisia työpaikkoja.  Voi prkle! Tälle hallitukselle Kepun puheenjohtaja Juha Sipilä lupasi tukensa. Pravdan mukaan Kepu on pääoppositiopuolue. Mille se on oppositio?
Rauhallista Joulua
Rauhallista ja hyvää Joulua plokin lukijoille. Kiitos kaikesta palautteesta. Kristuksen  syntymäjuhlaan kaikki ovat kutsutut. On hienoa elää, myötä- ja vastamäet. Jokainen ihminen ja jokainen elämä on arvokas. Lapsesta lähdetään. Ihmetellään yhdessä elämän voimaa.
Joulupähkinä
Hallitus on vankka, kätyrlauma sankka… Politiikka on mahdollisuuksien taidetta. Hallitus muljautti STX-päätöksensä kylmän viileästi perjantaina, kun Eduskunta jo äänesteli viimeisiä budjettiesityksiä. Hallitus plokkasi asian pois eduskuntakeskustelusta mm. torstain  kyselytunnit  vetoamalla ”liikesalaisuuteen”. Mikä EU-tukikäytännössä on liikesalaisuus tai mikä salaisuus esti lainan antamisen? Salaisuus ei ole se, että pääministeri Matti Vanhasen johdolla annettiin ensimmäinen Kreikka-laina . Salaisuus sen sijaan on se, että Kataisen hallituksen antama Kreikka-lainan hehkutettu ” vakuus” on total return swap johdannaissopimus. Miksi meillä on Suomen Pravda, joka ei paitsi vastaa mihinkään, myös kysy mitään?
Perussuomalaiset – Vahvempi kuin koskaan
Perussuomalaiset on Suomen seuratuin puolue ja Suomen kolmanneksi suurin puolue. Pitkälle on Saarijärveltä tultu. Neljän miehen kesäisestä saunareissusta v 1995 alkanut ajatus on kehittynyt oikeaksi puolueeksi. Tämä on yhteinen saavutuksemme. Perussuomalaiset on Suomen tunnetuin puolue ulkomailla. Uusi politiikka kiinnostaa. Perussuomalaiset on vahvempi kuin koskaan. Eduskuntavaaleissa saimme 39 paikkaa. Puolueen jäsenmäärä on vajaassa kahdessa vuodessa kaksinkertaistunut, kuntavaltuutettujen määrä lähes kolminkertaistui. Saavutukset on saatu työllä, yhteistyöllä ja johtamisella. Tästä on hyvä jatkaa. Nälkää on runsaasti jäljellä. Eurovaaleissa tarkoitus olla suurin puolue Suomessa. Perussuomalaiset haluavat mukaan seuraavaan hallitukseen. Tärkeätä on pitää oma linja ja omintakeinen tapa tehdä politiikkaa. Perussuomalaiset myy. Olemme ensi vuonnakin otsikoissa. Mistä asioista? Se riippuu meistä itsestämme. Siihen tulen vaikuttamaan. Politiikan kokemukseni ja elämänkokemukseni perusteella tiedän, että johtaminen ja työ tuovat tulosta. Järjestäytynyt ja hyvin suunniteltu toiminta luo ja tuo menestystä. Minä olen politiikassa tekemässä ja toteuttamassa. On etuoikeus saada tehdä sitä, mihin kokee kutsumusta ja intohimoa. Menestyksekäs poliittinen johtaminen vaatii mielestäni seuraavat tekijät: 1. Täysi uskollisuus. 2. Täysi sitoutuminen. 3. Kyky kestää henkistä epämukavuutta. 4. Kaikki muut asiat. Suhteet muihin  puolueisiin pitää olla kunnossa. Se onnistuu, kun itse on kunnossa. Perussuomalaiset ovat tulleen jäädäkseen – sydämiin ja otsikoihin. On hienoa olla tässä mukana – joka päivä. Niin hyvinä kuin pahoinakin päivinä. Työ, yrittäminen ja välittäminen. Niillä tullaan vahvaksi ja pysytään vahvoina. Kun sinulla on oma suunnitelma, et ole osa toisen suunnitelmaa. Perussuomalaisilla on hyvä tulevaisuus.  Puheenjohtajan tehtävä on 24/7 homma. Vähempi ei riitä, eikä enempään ole aikaa. Perussuomalaisena Suomessa, Euroopassa ja maailmassa. Kohti uutta vuotta, kohti uusia seikkailuja. Mielenkiintoista matkaa. Meidän ja minun kanssani. xxx Kohtuuttomuuteen emme alistu saati sopeudu. Tulen puolustamaan Perussuomalaisten II varapuhemies Anssi Joutsenlahtea. Tilanteen vaatimalla tavalla, varmasti ja vakaasti.
Tämä ei ole uutinen – tämä on fakta
Perussuomalaisten väitetään tappelevan keskenään. Fiktiota. Vaikeuksia on ollut alle 1 prosentissa valtuustokunnissa. Maanantai-iltana jaoimme isolla porukalla Espoon Perussuomalaisten luottamuspaikat.  Kaikki valinnat olivat yksimielisiä. Uutinen? Fakta. Saimme kymmeniä paikkoja. Olen espoolaisesta puolueväestä ylpeä ja iloinen. Ilo on tarttuvaa. Oli hienoa todistaa, kun lukuisat tavalliset suomalaiset saivat ensimmäisen luottamustoimensa. Saimme 1195 valtuutettua, lautakuntapaikkoja tuli tuhansia. Perussuomalaiset ovat tulleet jäädäkseen. Tämä on fakta. On se myös uutinen.
Suvivirsi, Hoosianna ja Enkeli Taivaan
Vähintään kaksi kertaa vuodessa Suomessa käydään keskustelu virsien laulamisesta koulujen juhlatilaisuuksissa. Taas on se aika, jolloin äänekästä vähemmistöä ahdistaa. Heidän veisaamansa valitusvirsi on aina sama. Kristinusko tai kristilliset perinteet pois koulusta. Tukea haetaan sieltä, mistä sitä ei tule; maahanmuuttajilta. Omia ennakkoluuloja yritetään vahvistaa maahanmuuttajilla. Tämä homma onnistuu huonosti. Ei kristilliset perinteet heitä häiritse, joilla on toisenlaiset ( uskonnolliset ) perinteet vaan niitä, joilla näitä perinteitä ei ole. Eikä kaikkia heitäkään. Minun puolestani jokainen saa uskoa tai olla uskomatta. Tämän vastapainona en kysy lupaa mihin saan itse uskoa, miten sen ilmaista ja missä. Sopivalla ja sopimattomalla hetkellä. Saan läpi vuoden paljon palautetta mitä erilaisemmista asioista. Usko(n)asioihin  törmään läpi vuoden. Hyvässä ja pahassa. Minua ei ihmisten mielipiteet häiritse. Kukin olkoon omaa mieltään. Yhteiskunnassa on tietyt tavat ja säännöt. Niihin haluan vaikuttaa ja vaikutan. Otan kantaa, puolustan, hyökkään, luen, kirjoitan ja vaikka laulan. Virrenveisuu saati kuuntelu pari kertaa vuodessa ei ketään vahingoita. Tai jos vahingoittaa, so what! Miljoona suomalaista osallistuu joululaulutilaisuuksiin. Kamalan kivaa.
Kepu Kokoomuksen käsikassarana
Keskusta on kuntavaalitappionsa ( huonoin tulos 36 vuoteen ja yli 400 menetettyä valtuustopaikkaa) valinnut osan Kokoomuksen käsikassarana. Puheenjohtaja Juha Sipilä on selvä porvari. Keskusta on alkanut porvarihallituksen pohjustamisen. Jyri Häkämies ja Mika Lintilä ovat tämän sinivihreän muodostelman kätilöt. Kepu tukee Häkämiehen,  EK:n  ja Kokoomuksen palkka- ale linjaa. Markus Lohi ja Petteri Orpo ovat uusin Kepukokoomuksen Tiku ja Taku. Lohi toimi Kokoomuksen miinanpolkijana Eduskunnassa. Kaksikko esitti ja kannatti  talouskurisopimuksen lähettämistä mm. Tulevaisuusvaliokuntaan ja sitten äänesti omaa esitystään vastaan. Keskusta auraa myös tietä arvonlisäveron edelleen korottamiselle. Hallitus nosti sitä yhdellä prosenttiyksiköllä. Kepu nokitti yhdellä  lisää. Käsikassarapolitiikkaa. Pravdan julkaiseman ( ja maksaman) uusimman gallupin mukaan Kepun kannatus on edelleen kuntavaalien lukemien alapuolella. Perussuomalaisten yli neljä prosenttiyksikköä yläpuolella. Kumpi on uutinen? You must be joking!
Hyvää Itsenäisyyspäivää – tulee kovat ajat
Hyvää itsenäisyyspäivää suomalaiset. Kynttilät palavat sankarihaudoilla ja ikkunoissa. Myös minun sytyttämät. Itsenäisyys on oikeutta päättää omista asioistaan kansakuntana ja ihmisenä. Yksilönä minulla ja sinulla ei ole hätää. Olen tarpeen tullen yhden miehen enemmistö. Niin kuin jokainen meistä. Kun kantti kestää. Omaa mieltä olemisella on seurauksensa, niin pitää ollakin. Suomen itsemääräämioikeutta ollaan supistamassa osana Euroopan Unionin uusia sopimuskaavailuja. Tämä pitää sanoa, etenkin Itsenäisyyspäivänä. Koska sitten, jos ei tänään? xxx LISÄYS TÄHÄN VÄLIIN. KESKEN JUHLAPÄIVÄN. EU-PRESIDENTTI HERMAN VAN ROMPUY, TOSIN VAALEILLA VALITSEMATON SELLAINEN, ON TÄNÄÄN SUOMEN ITSENÄISYYSPÄIVÄNÄ, ESITTÄNYT  EU:LLE YHTEISTÄ BUDJETTIA JA VELKOJEN YHTEISVASTUUTA. NÄMÄ ESITYKSET ON TYRMÄTTÄVÄ. SUOMEN EDUSKUNNAN BUDJETTIVALTAA EI SAA KAVENTAA, EIKÄ SUOMALAISTEN VERONMAKSAJIEN TULE MAKSAA MUIDEN MAIDEN VELKOJA. OLEN TOIMITTANUT ASIASTA KANNANOTON TIEDOTUSVÄLINEILLE. TOIVON, ETTÄ VAALEILLA VALITUN KANSANEDUSTAJAN JA SUOMEN SUURIMMAN OPPOSITIOPUOLUEEN PUHEENJOHTAJAN KANNANOTTO YLITTÄÄ UUTISKYNNYKSEN, SILLÄ VAALEILLA  VALITSEMATON EU-PRESIDENTTI SEN TEKI. xxx Tulee kovat ajat. Suomi ja suomalaiset pärjäävät, pahemmastakin on selvitty. Taistellen – ei ilman taistelua. Työtä ja leipää. Työ, yrittäminen ja välittäminen. Perussuomalaiset perusarvot. Perussuomalaiset eivät hyväksy työttömyysturvan heikentämistä. Työttömyys on ongelma – ei työttömyysturva. Leipää eli ruokaa kaikille. Siksi Perussuomalaiset ajavat voimakkaasti ruuan ja lääkkeiden arvonlisäveron alentamista. Rintamalla kaveria ei jätetty. Ei jätetä tänään. Näistä asioista taistellaan tänä keväänä. Ja kovaa. Itsenäinen Suomi – Isänmaa, ihmisarvo ja äidinkieli.
Kreikkaa armahdetaan ja Espanjalle pankkitukea
Helsingin Sanomat kyseli tänään, että mitä minä siitä Kreikasta enää jankutan. Sitä vaan, että olen ollut koko ajan oikeassa. Tukipakettipolitiikka on taloudellisesti järjetöntä ja poliittisesti moraalitonta. Tässä on koko ajan pelastettu ja pankkeja suurta rahaa. Kirjoitin keväällä 2011, Timon päivänä, julkaistun kirjoitukseni, jossa kerroin Espanjan pankeista karun totuuden. EU: n valtiovarainministerit ovat avanneet pankkitukipiikin, aluksi noin 40 000 000 000 euroa. Vai tienataanko tälläkin? Kertaus on opintojen äiti. Tässä syyt ja ratkaisut. Ne ovat entistä kalliimpia. Pitäisiköhän tämä julkaista Pravdassa maksettuna ilmoituksena. Poliittisen dementian ehkäisemiseksi. KREIKAN VELKOJEN LEIKKAUS TULOSSA JA ESPANJALLE PANKKITUKEA ja seuraavana Kypros. Timo Soinin kirjoitus Wall Street Journalissa 9.5.2011: Why I Won’t Support More Bailouts Insolvency must be purged from Europe’s system and it must be done openly and honestly. When I had the honor of leading the True Finn Party to electoral victory in April, we made a solemn promise to oppose the so-called bailouts of euro-zone member states. These bailouts are patently bad for Europe, bad for Finland and bad for the countries that have been forced to accept them. Europe is suffering from the economic gangrene of insolvency—both public and private. And unless we amputate that which cannot be saved, we risk poisoning the whole body. The official wisdom is that Greece, Ireland and Portugal have been hit by a liquidity crisis, so they needed a momentary infusion of capital, after which everything would return to normal. But this official version is a lie, one that takes the ordinary people of Europe for idiots. They deserve better from politics and their leaders. To understand the real nature and purpose of the bailouts, we first have to understand who really benefits from them. Let’s follow the money. At the risk of being accused of populism, we’ll begin with the obvious: It is not the little guy that benefits. He is being milked and lied to in order to keep the insolvent system running. He is paid less and taxed more to provide the money needed to keep this Ponzi scheme going. Meanwhile, a kind of deadly symbiosis has developed between politicians and banks: Our political leaders borrow ever more money to pay off the banks, which return the favor by lending ever-more money back to our governments, keeping the scheme afloat. In a true market economy, bad choices get penalized. Not here. When the inevitable failure of overindebted euro-zone countries came to light, a secret pact was made. Instead of accepting losses on unsound investments—which would have led to the probable collapse and national bailout of some banks—it was decided to transfer the losses to taxpayers via loans, guarantees and opaque constructs such as the European Financial Stability Fund, Ireland’s NAMA and a lineup of special-purpose vehicles that make Enron look simple. Some politicians understood this; others just panicked and did as they were told. The money did not go to help indebted economies. It flowed through the European Central Bank and recipient states to the coffers of big banks and investment funds. Further contrary to the official wisdom, the recipient states did not want such ”help,” not this way. The natural option for them was to admit insolvency and let failed private lenders, wherever they were based, eat their losses. That was not to be. As former Finance Minister Brian Lenihan recently revealed, Ireland was forced to take the money. The same happened to Portug-al-uese Prime Minister José Sócrates, although he may be less forthcoming than Mr. Lenihan about admitting it. Why did the Brussels-Frankfurt extortion racket force these countries to accept the money along with ”recovery” plans that would inevitably fail? Because they needed to please the tax-guzzling banks, which might otherwise refuse to turn up at the next Spanish, Belgian, Italian, or even French bond-auction. Unfortunately for this financial and political cartel, their plan isn’t working. Already under this scheme, Greece, Ireland and Portugal are ruined. They will never be able to save and grow fast enough to pay back the debts with which Brussels has saddled them in the name of saving them. And so, unpurged, the gangrene spreads. The Spanish property sector is much bigger and more uncharted than that of Ireland. It is not just the cajas that are in trouble. There are major Spanish banks where what lies beneath the surface of the balance sheet may be a zombie, just as happened in Ireland for a while. The clock is ticking, and the problem is not going away. Setting up the European Stability Mechanism is no solution. It would institutionalize the system of wealth transfers from private citizens to compromised politicians and otherwise failed bankers, creating a huge moral hazard and destroying what remains of Europe’s competitive banking landscape. Some defend the ESM, saying its use would always require unanimity. But the current mess with Portugal shows that the elite in Brussels will seek to enforce unanimity through pressure when it cannot be obtained by persuasion. Abolishing unanimity is only a matter of time. After that we have a full-fledged fiscal transfer union that is obviously in hock to Brussels’ anti-growth corporatism. Fortunately, it is not too late to stop the rot. For the banks, we need honest, serious stress tests. Stop the current politically inspired farce. Instead, have parallel assessments done by regulators and independent groups including stakeholders and academics. Trust, but verify. Insolvent banks and financial institutions must be shut down, purging insolvency from the system. We must restore the market principle of freedom to fail. If some banks are recapitalized with taxpayer money, taxpayers should get ownership stakes in return, and the entire board should be kicked out. But before any such taxpayer participation can be contemplated, it is essential to first apply big haircuts to bondholders. For sovereign debt, the freedom to fail is again key. Significant restructuring is needed for genuine recovery. Yes, markets will punish defaulting states, but they are also quick to forgive. Current plans are destroying the real economies of Europe through elevated taxes and transfers of wealth from ordinary families to the coffers of insolvent states and banks. A restructuring that left a country’s debt burden at a manageable level and encouraged a return to growth-oriented policies could lead to a swift return to international debt markets. This is not just about economics. People feel betrayed. In Ireland, the incoming parties to the new government promised to hold senior bondholders responsible, but under pressure, they succumbed, leaving their voters with a sense of democratic disenfranchisement. The elites in Brussels have said that Finland must honor its commitments to its European partners, but Brussels is silent on whether national politicians should honor their commitments to their own voters. In a democracy, where we govern under the consent of the people, power is on loan. We do what we promise, even if it costs a dinner in Brussels, a ”negative” media profile, or a seat in the cabinet. When in Europe’s long night of 1939-45, war came to Finland with the winter blizzards, my mother was one of eight siblings being raised on a small farm in central Finland where my grandparents eked out a frugal living. My two young uncles rushed to the front and were both wounded in action during Finland’s chapter of Europe’s most terrible bloodshed. I was raised to know that genocidal war must never again be visited on our continent and I came to understand the values and principles that originally motivated the establishment of what became the European Union. This Europe, this vision, was one that offered the people of Finland and all of Europe the gift of peace founded on democracy, freedom, justice and subsidiarity. This is a Europe worth having, so it is with great distress that I see this project being put in jeopardy by a political elite who would sacrifice the interests of Europe’s ordinary people in order to protect certain corporate interests. Europe may still recover from this potentially terminal disease and decline. Insolvency must be purged from the system and it must be done openly and honestly. That path is not easy, but it is always the right path—for Finland, and for Europe. Mr. Soini is the chairman of the True Finns Party in Finland. Suomennos Wall Street Journalin artikkelista: Ei enää tukipaketteja Kun saimme murskavoiton huhtikuussa, lupasimme vastustaa tukipaketteja euromaille. Nämä paketit ovat väärin Euroopalle, väärin Suomelle ja väärin niiden vastaanottajamaille. Euroopalla on taloudellinen kuolio. Taudin syynä on ylivelkaisuus – sekä julkinen että yksityinen. Virallisen totuuden mukaan Kreikka, Irlanti ja Portugali kärsivät kassakriisistä. Ne tarvitsevat hetkellistä tukea. Pian kaikki on hyvin. Tämä ei ole pelkkä valkoinen valhe. Se on musta valhe – suoraan pimeyden ytimestä. Jos tahdomme ymmärtää näitä kuvioita, meidän on kysyttävä yksinkertaisesti, kuka näistä paketeista hyötyy. Follow the money . Ei näistä paketeista pieni ihminen hyödy. Hänestä puristetaan kaikki ulos, jotta systeemi jatkaisi pyörimistään. Hän saa vähemmän palkkaa ja häntä verotetaan enemmän. Poliittisen eliitin ja suurpankkien välille on kehittynyt sairaalloinen symbioosi. Poliitikot ottavat yhä enemmän lainaa, jotta he voisivat maksaa pankeille, jotka vastapalveluksena lainaavat yhä enemmän rahaa valtioille, jotta tämä Ponzi-huijaus ei romahtaisi. Huonojen sijoitusten aiheuttamia tappioita ei voitu kirjata, koska se olisi johtanut eräiden pankkien romahdukseen ja kansallistamiseen. Sen sijaan päätettiin siirtää tappiot veronmaksajille lainojen ja takausten muodossa. Jotkut poliitikot ymmärsivät tämän; toiset joutuivat paniikkiin ja tekivät työtä käskettyä. Rahat eivät menneet ylivelkaantuneiden kansantalouksien avuksi. Ne virtasivat EKP:n ja vastaanottajamaiden kautta suoraan ison rahan aarrearkkuihin. Vastoin yleistä käsitystä, tukia saaneet valtiot eivät halunneet tulla ”pelastetuiksi” tällä tavalla. Niille luonnollinen vaihtoehto oli myöntää maksukyvyttömyytensä ja antaa lainaajien kärsiä tappionsa. Niin ei saanut tapahtua. Kuten entinen valtiovarainministeri Brian Lenihan paljasti hiljattain, Irlanti pakotettiin nielemään tuet ja niihin liitetyt ehdot. Samoin kävi José Sócratesille Portugalissa, vaikka hän tuskin sitä nyt myöntää.Miksi sitten Brysselin ja EKP:n kiristyskopla pakotti nämä maat hyväksymään ”elvytyssuunnitelman”, joka ei koskaan voisi toimia? Ollakseen mieliksi veronimijäpankeille, jotka muuten eivät ilmaantuisi Espanjan, Belgian, Italian tai jopa Ranskan velkakirjahuutokaupoille. Rahoitus-poliittisen kartellimme harmiksi keinovalikoima ei toimi. Kreikka, Irlanti ja Portugali ovat taloudellisesti raunioina. Eivät ne kykene säästämään ja kasvamaan sellaiselle vauhdilla, että veloista selvittäisiin. Tämä on kuin hoitaisi hammaskipua kossulla. Pahin rytky on vielä tulossa. Espanjan asuntomarkkinat ovat kuin musta aukko, johon verrattuna pikkuinen Irlanti oli lasten leikkiä. Ongelmat eivät koske vain säästökassoja. Suuret espanjalaiset pankin piilottelevat tappioitaan, kuten tehtiin Irlannissakin jonkin aikaa. Kello käy, eikä ongelma katoa lisäajalla. Pysyvä vakausmekanismi ei ole ratkaisu ongelmaan. Se luo järjestelmän, jolla vastuuttomat poliitikot ja nokkelat pankkiirit jatkossa pelastetaan veronmaksajien kustannuksella. Se romuttaisi lopullisesti sen vähäisenkin kilpailukyvyn, joka Euroopan pankkisektorilla vielä on jäljellä. Joidenkin mielestä vakausmekanismi on hyvä, koska sen käyttö vaatii yksimielisyyttä. Kyllä tämä Portugali-sotku osoittaa, mitä se käytännössä tarkoittaa Brysselin eliitille. Yksimielisyyden poistaminen on vain ajan kysymys. Silloin meillä on täysmittainen varainsiirtoja tekevä liittovaltio. Onneksi ei ole liian myöhäistä estää kuolion leviäminen. Pankkeja varten tarvitaan rehellisiä, vakavasti otettavia stressitestejä. Lopetetaan nykyinen PR-farssi. Hankitaan erilliset testit sekä valvojilta että itsenäiseltä taholta, johon kuuluisi intressiryhmiä ja akateemikkoja. Luota ja tarkista. Varattomat pankit ja rahoituslaitokset on suljettava, jotta ylivelkaisuus voidaan putsata systeemistä. Meidän on palautettava markkinoille oikeus epäonnistua. Jos pankkeja pääomitetaan veronmaksajien kukkarosta, niin silloin veronmaksajista tulee tehdä omistajia, ja koko hallitus on potkaistava pihalle. Ennen kuin pääomituksia voi edes harkita, on valtioiden velkakirjojen arvoa leikattava huomattavasti. Julkisen velan osalta oikeus epäonnistua on jälleen avainasemassa. Aito elpyminen edellyttää mittavia velkajärjestelyjä. Markkinat rankaisevat maksukyvyttömiä valtioita, ja markkinat antavat myös nopeasti anteeksi. Velkajärjestely palauttaisi velkaisuuden hallittavalle tasolle ja kannustaisi reformeihin, jotka tuovat talouskasvua. Nykyiset paketit käyvät kansaa kurkusta kiinni ilman toivoa paremmasta. Tämä ei ole pelkkää taloustiedettä. Ihmiset tuntevat tulleensa petetyiksi. Irlannissa poliitikot lupasivat panna sijoittajat vastuuseen. Paineen alla kantti petti. Brysselin eliitti vaatii Suomea kunnioittamaan lupauksiaan muille poliitikoille, ja vaikenee poliitikkojen lupauksista äänestäjilleen. Demokratiassa poliitikon valta on lainassa kansalta. Se tehdään, mikä on luvattu, vaikka siinä menisi Brysselin lounaat ja paikka hallituksessa. Meidän on palautettava usko eurooppalaiseen demokratiaan. Jos emme ole valmiit puhumaan avoimesti nyt, niin romahduksen tullessa menee kansalta usko politiikkaan, demokratiaan ja talouteen. Jos usko menee, mitään ei jää. Eurooppa voi vielä parantua taudistaan. Ylivelkaisuus on putsattava systeemistä, ja se on tehtävä avoimesti ja rehellisesti. Tämä avoimuuden ja rehellisyyden tie on vaikea – ja ainoa oikea Euroopalle ja Suomelle.
Gallup-tulkintaa omaksi eduksi
YLE propagoi Kepun rynnistystä. Niinkin, mutta voi katsoa toisinkin. Mihin verrataan? Perussuomalaisten kuntavaalikannatusta verrattiin kärkkäästi eduskuntavaaleihin, eikä edellisiin kuntavaaleihin. Verrataanpa uusinta gallupia tuoreisiin kuntavaaleihin. Kuntavaalit                        Yle gallup Kok   21,9                            21,1 Sdp    19,6.                          18,8 Kesk   18,7                           18,0 PerusS 12,3                          16,0 Vihr.      8,5                            9,1 Vas.        8,0.                          7,9 Rkp.        4,7                           4,1 Krist.       3,7                           3,6 Vanhat puolueet laskussa ja PerusS ja Vihreät nousussa. Meillä on kuntavaaleissa yli 3000 ehdokasta vähemmän kuin vanhoilla puolueilla. Siinä se suurin selitys vaalitulokseen on. Nyt alkaa arki. Galluputulos on tässä tilanteessa Perussuomalaisille hyvä.  Eurovaalit ovat seuraavat, Mikäli hallitus ei hajoa. Ne voitetaan ja niitä voi verrata taas mihin vaaliin tahansa. Eurovaalitulos oli viimeksi 9,8 prosenttia. Miksi gallupista ei pyydetä kommenttia? Toimituksissa  muistetaan kuntavaalitulos. Ja pressavaalienkin tulos. Perussuomalaiset ottavat vaalit kerrallaan. xxx Kaverit rulaavat Britanniassa. Itsenäisyyspuolue , UKIP, sai tuoreessa gallupissa 13 prosentin kannatuksen ja Rotherhamin täytevaaleissa 21,7 prosentin lukemat. UKIPin pomo Nigel Farage on hyvä ystäväni. Pätevä mies. EU-vaaleista tulee eurokraateille ikävät. Brysselisteille tiedoksi: Itsenäisyyden asia ei vanhene koskaan.
Nigerialaiskirje
Nigerialaiskirje. Tiedättehän nuo  sähköpostiin kolahtavat tarunhohtoista tulevaisuutta,  helppoa rahaa, pitkää maksuaikaa lupaavat seireenilaulut. EU:n tukipaketti-politiikka on löytänyt vertaisensa ja viiteryhmänsä. Suomen valtio velkaantuu 7,5 miljardia vuodessa ( n 20 milj e päivässä), jotta se voi maksaa Kreikan velkoja, EU-jäsenmaksuja, viherveroja… Vanhojen puolueiden edustajat ja media nielevät kakistelematta tämän tuoreimmankin poliittisen menestystarinan, Kreikka-paketti III:n. Kreikkaa rahoittaa enää euroryhmä ja pikavoittoja tekevät päänahanmetsästäjät. On tehty 40 000 000 000 euron  paketti ja se ei maksa kenellekään mitään! Ei ole ihme, että minulta ei ole varavaltuutettujen toilailuista mitään kyselty, kaikki toimituskunta kun selvittää uutta menestystarinaa. Onko meillä talousjournalismia lainkaan? Jan Hurri palkittiin siitä huolimatta, että häntä plokissani joku aika sitten kehuin. Missä ovat muut? Kyllä on Esko Seppästä ikävä. Lukekaa hänen tuore bloginsa Uudesta Suomesta. Jäsenmaita halutaan valvoa entistä tiukemmin. Myös Suomea. Itku tulee isänmaan puolesta. Suomiko nämä kaikki virheet on tehnyt vai komissio ja EU? Vai Euroopan Keskuspankki, EKP? Nehän tässä tiukemman valvonnan alle joutaisivat. Suomessa vanhat puolueet ja niiden myötäjuoksijat  ovat vastanneet EU:n Nigerialaiskirjeeseen. JA SINÄ MAKSAT!
Digitaaliajan Dinosaurus
Palautteesta päätellen lauantaisella Ykkösaamulla oli paljon katsojia. Sain runsaasti kannustavaa palautetta . Ja aina tarpeelliset pari pahempaa narinaa. Sain myös ison liudan facebook-kaveripyyntöjä, sposteja, tekstareita, puheluita ja mikäli vanhat merkit paikkansa pitävät tulossa on pari käsinkirjoitettua kirjettäkin. Facebookpyynnöt saivat aikaan tämän plokin. Hyväksyn facebookin, en moralisoi muita. Itse en siellä ole. Vastaan henkilökohtaisesti. En pidä massapostituksesta, osallistun äärimmäisen vastenmielisesti mihinkään keskusteluketjuun, en kirjoittele keskustelupalstoille, enkä niitä lueskele. Blogeja luen ja plokia kirjoitan. Digitaaliajan Dinosaurus? Minulla ei ole henkilökohtaista facebookia, enkä twiittaa.  Käytän tietokonetta varmasti pari-kolme tuntia päivässä. Lopun työajan olen kokouksissa, palavereissa, puhumassa, keskustelemassa ,  puhelimessa ym . perinteisissä politiikkahommissa. Pidän sosiaalista mediaa tärkeänä, sitähän  tämä plokikin on, itseäni pidän omalta kannaltani vielä tärkeämpänä. Syitä on useita. Epäilen,  että facebookissa kavereita olisi kahmalokaupalla. Kenet hyväksyisin, keitä en?  Haluanko olla jonkun facebookkaveri? Statusta pitäisi päivittää ja kuulumiset lukea. En usko, että selviäisin mokomasta kunnialla. Mitä en tee hyvin, en tee lainkaan. Saan eritasoisia yhteydenottoja aktiivisena politiikan aikana  n 300 joka päivä, siinä on sähköpostit, puhelut, tekstarit,   kaikki mahdolliset viestinnän tavat. Keskeinen syy miksi plokini ei ole kommentoitavissa julkisesti on siinä, että en ehdi heti vastaamaan, ei siinä, etteikö vastaaminen kiinnosta. Se kiinnostaa ja sen teen, kun kysymykset tulevat minulle henkilökohtaisesti ja omalla nimellä. Niitä tulee. Toimin aina omalla nimellä ja nuunalla, siksi edellytän kysyjältä samaa.  Vastaan kysyjälle, en koko maailmalle, paitsi jos kysyjänä olisi koko maailma, mutta kun ei ole. Luottamuksellinen posti on nimensä veroista. Siitä ei tarvitse rippisalaisuuden tuntevalle selittää. Että miksikö kirjoitin tämän plokin? Halusin viestiä  kaikille plokin lukijoille kerralla. Onnistuisihan tuo facebookissakin. Kyllä.  Vain kavereille. Tämän saa lukea vaikka punavihreä pakana. Ilman kaveriuden tuomaa moraalista painolastia. Ja olla siitä omaa mieltään.
Kerrankin Hesari
Kuulin ystävältäni Tim Akerilta maanantaina, että Helsingin Sanomat oli käynyt haastattelemassa häntä. Osallistuimme molemmat maanantaina Maastrictin sopimuksen 20-vuotiskapinaan Lontoossa. Haastattelu julkaistiin tänään Helsingin Sanomissa. Kerrankin Hesari. Asiallinen juttu. Tim Akerin näköinen, asiatkin oikein. Tunnen Timin henkilökohtaisesti ja monta muuta EU-vastustajaa. He eivät ole höyrypäitä. Kreikan lainaneuvottelut epäonnistuivat. Taas. Tuliko tämä sinulle yllätyksenä? Totuuden hetki lähestyy. Myös Suomessa. Ovet auki, EU ei ole vankila, sieltä pääsee pois.
Lontoon terveisiä
Maanantaiaamua Lontoosta. Eurovastaisuus elää ja voi hyvin Brittein saarilla. Viikonlopun mielipidemittauksen mukaan 56 prosenttia briteistä haluaa eroon EUsta, 30 prosenttia kannattaa jäsenyyttä. Eilisen päivän kohokohta oli Millwallin kotivoitto Leedsistä. Pojat jättivät voittomaalin myöhään, tulihan se sieltä 85 minuutilla. Wood ja 1-0. Tänään on vuorossa taloutta ja politiikkaa. Lempilajeja. Hyvässä seurassa. Euron kriisi ei hellitä, sanoi pääministeri Katainen mitä hyvänsä. Euroalue  on deflaation oma. Edessä on Japanin tie. Nykymuotoinen euro on hajotettava, jos Japanin polku ei maistu. Englannissa tyytymättömyys EUta kohtaan on massiivista. Se on kasvanut selvästi vuodesta 2009, jolloin menin europarlamenttiin. Tuo keikka on polittisen urani paras valinta. Sitä kautta syntyivät verkostot, joista on jatkuvaa apua. Molemmin puolin rapakkoa. Suomessa on aloitettava pikaisesti suomalaisen teollisuuden ja työpaikkojen pelastaminen. Tällä menolla Suomeen  ei jää kuin huonot tiet ja maisemanhoito. On ajan kysymys, jolloin Britannia irrottautuu EUsta. Suomen pitää olla valmiina, kun ovi aukeaa. Tällä hetkellä maamme tiedotuksellinen ja poliittinen eliitti ei uskalla ajatella muuta kuin taantuvassa EUssa roikkumista. Ensimmäinen askel pitää olla rahaliiton pakkopaidan purkaminen. Britanniaa, Tanskaa ja Ruotsia ei saa kirveelläkään maksamaan nykyistä umpihullua tukipakettipolitiikkaa. Suomenkaan ei pidä. Eurovaalit ovat tärkeät vaalit. Kultaa haetaan. Ohjelmalla, joka on selvä vaihtoehto nykymenolle. Olen sen taistelun keulassa. Paalulla. —- Suomessa on puhuttu Perussuomalaisten puheenjohtajuudesta. Passaahan siitä puhua. Ensi kesän puoluekokouksessa koko johtoviisikko on puntarissa. Haluan jatkaa puheenjohtajana. Katsotaan ilmestyykö haastajaa/haastajia kehään.  Sitä ennen en spekuloi asialla. Perussuomalaisista puhutaan, se myy ja kiinnostaa. Miksei? Suomen tunnetuin puolue maamme rajojen ulkopuolella. Kova pala maamme myötäjuoksijoille, brysselisteille.
Talouskriisi ei hellitä
Suomessa virallinen totuus toitottaa, että EU:n tukipaketit toimivat. Eivät ne toimi, eikä tilanne parane. Euroopassa tilanne pahenee ja Suomessa huononee. On ikävää, että Suomen mediassa ja omalla kielellämme näistä asioista osaa ja uskaltaa kirjoittaa vain toimittaja Jan Hurri. Perussuomalaisten isänmaallinen tehtävä on sitkeästi  ajaa muutosta  ja irrottautumista katastrofaalisesta EU-linjasta. Kävin USAssa ja tapasin New Yorkissa taloudesta ja rahan liikkeistä tietäviä asiantuntijoita. Olimme samaa mieltä. EU:n talouspolitiikka on tärviöllä ja budjettivajeet huutavia. Samaa tautia on USAssa, budjettivaje on saatava kuriin. Markkinoille on palautettava oikeus epäonnistua. Mikään muu ei auta. Se ei ole helppo tie. Se on moraalisesti oikea tie. En tule antamaan tuumaakaan periksi.
Häkämies lähti Eduskunnasta
Kurssikaverini Valtsikasta vuodelta1981 Jyri Häkämies, päätti vaihtaa Eduskunnan Elinkeinoelämän Keskusliittoon. Sopivaisuuden rajat siinä rytkyvät, sillä päättäjä siirtyy lobbariksi. Tämä nyt ei sinänsä ole tavatonta. Työministeri Lauri Ihalainen on pitkäaikainen SAK-jyrä. Vanhat puolueet ja korporaatiot ovat yhtä. Ja heitä hyysäävä eliittimedia. Sama yhdistelmä uitti Suomen Euroopan Unionin jäseneksi. Häkämiehen lähtö on poliittisesti mielenkiintoisempi kuin joku renkihomma EKssa. Luunkova oman maalin puolustaja on poissa. Kataisen kaukovarjostin lähti. Koska lähtee Katainen? Ja minne? Kokoomus luo nahkansa ja vaihtaa vetovastuunsa muutaman vuoden jaksolla. Vuonna 2014 Katainen tulee olleeksi 10 vuotta Kokoomuksen puheenjohtajana. Se riittää, riittäisi kenelle tahansa. Veikkaukseni on, että eurovaaleissa Alexander Stubb lähetetään sekä omasta että mahdollisesti kansan tahdosta Europarlamenttiin. Komissioon menee kuitenkin Katainen tai jonnekin muualle isokenkäiseen hommaan EUssa. Kovaotteinen Jan Vapaavuori on jo asemissa. Siinä voi Tarunkin taru olla loppu puoluekoneen käyttäjänä. Häkämies harkitsee hommansa. Tätä ei päätetty hetkessä, eikä kahdessa, eikä ilman Kataista. Romulus lähti, seuraavaksi lähtee Remus. Mutta ei ihan vielä.
Obama sai jatkokauden
Seurasin paikan päällä USA:n presidentinvaalitaistelua. Kävin Virginiassa seuraamassa Obaman ja presidentti Clintonin tilaisuutta. Molemmat puhuivat hyvin , vaikka prompterilta katsoivatkin. Clinton oli suorastaan loistava maneereineen. Olen nyt vuorokauden seurannut spekulaatioita, miksi kävi näin. Tilanne on sama kuin Suomessakin. Kaikenmaailmanmakkoset ovat tietävinään heti mitä tapahtui ja miksi. En usko helppoihin selityksiin. Miksi? Olen itse johtanut puolueen useaan vaalivoittoon, eikä niihin ole yhtä selitystä. Obama voitti siksi, että hän oli hyvä ehdokas demokraateille, parempi kuin Romney republikaaneille. Se ei merkitse sitä, että Obama ehdokkaana olisi ollut paljoa parempi. Republikaaneilla on vielä kasvun varaa, sillä moni heistä nukkui. Miksi? Olin vaaleissa sivustaseuraaja vailla intohimoja. Väitän kuitenkin, että terveydenhuoltouudistuksella oli merkitystä. En usko myrsky-tai homoliittoteorioihin. Enkä siihen mormonijuttuunkaan. Amerikkalaiset antavat Obaman yrittää työllisyyden ja  talouskasvun aikaansaamista. Budjettivajetta on suitsittava. Tapaan täällä myös talousihmisiä. No more bailouts. Ei enää tukipaketteja. Impivaara. Täältä tullaan,  mutta ei ihan vielä. Sammakon keittämisen näkee hyvin helikopteriperspektiivistä. Taikinatiinusta ei näe.
Selonteko tarpeen Islannin ilmavalvonnasta
Hallituksen linja Islannin ilmavalvonnasta on levällään kuin Hujasen eväät. SDP rassaa Kokoomuksen koko pulloharjan mitalla. Vasemmistoliitto mumisee jotakin epäselvää. Tässä tilanteessa on parasta, että hallitus antaa Eduskunnalle asiasta selonteon, jotta asia voidaan valiokunnissa käydä perusteellisesti läpi. Olen keskustellut asiasta puolustusvaliokunnan puheenjohtaja Jussi Niinistön kanssa. Perussuomalaiset suhtautuvat Suomen osallistumiseen Islannin ilmavalvontaan kielteisesti. Pidämme kuitenkin perusteltuna, että asia käsitellään Eduskunnassa perusteellisesti sekä ulko-ja turvallisuuspolitiikan että puolustuspolitiikan kannalta.
Kymmenes paikka
Perussuomalaiset saivat tarkastuslaskennassa Espoossa yhden paikan lisää. Tuli täysi 10 täyteen. Tämä on merkittävä uutinen, se takaa meille koko vaalikaudeksi 2 paikkaa kaupunginhallitukseen ja hyvät neuvotteluasetelmat. Espoon tulos on hyvä. Saimme 3 lisäpaikkaa. Jokainen ehdokas oli tarpeen. Eli jokaisen ehdokkuudella ja äänillä on merkitystä. Espoossa yhteen paikkaan tarvittiin 1422 ääntä. Oma äänimmäräni nousi tarkistuslaskennassa. Sain 5603 ääntä. Kiitos! Perussuomalaisten voitto muistuttaa Nokian Renkaiden tulosta. Voittoa tulee, mutta mikään ei muka riitä. Ollaanpas nyt hetki hiljaa ja mietitään mitä tuli saavutettua. Kyllä yksi Suomen ennätys kerrallaan riittää. Olemme yksi neljästä suuresta (kunta)puolueesta. Siitä vaan yrittämään, kaikki, jotka luulette siihen pystyvänne. Me olemme pystyneet. Perussuomalaiset voittavat myös eurovaalit. Työ nousta Suomen suurimmaksi puolueeksi eurovaaleissa on alkanut. Edellyttäen, että EU on silloin vielä pystyssä…
Valhe, emävalhe ja tilasto
Media on vertaillut eri ehdokkaiden äänimääriä ja haravointeja. Ilmassa on ollut lievää tarkoituksenhakuisuutta. Tosiasiana kerrattakoon, että Suomen viiden suurimman kaupungin ääniharavat, kun mittarina on äänistä saatu suhteellinen osuus,on seuraava: 1. Timo Soini, Espoo                       4,8 prosenttia 2. Antti Lindtman, Vantaa             3,8 prosenttia 3. Jan Vapaavuori, Helsinki.         2,7 prosenttia 3. Hanna Tainio, Tampere.            2,7 prosenttia 3.Petteri Orpo, Turku.                     2,7 prosenttia. Perussuomalaisissa kovaa tulosta paukuttivat mm, Toimi Kankaanniemi, Uurainen.      10,7 prosenttia Timo Tukia, Mänttä-Vilppula.             8,8 prosenttia Lea Mäkipää, Kihniö.                            7,6 prosenttia. Perussuomalaisista tuli valtakunnallinen kuntapuolue, jolla on reilusti enemmän valtuutettuja kuin Vasemmistoliitolla ja Vihreillä yhteensä. Ihmekös tuo, että punavihreissä toimituksissa punainen juova niskassa nousee…
Jytkylle tuli kuntakytky
Perussuomalaiset voittivat vaalit. Saimme 1195(440 v 2008) valtuutettua. Ääniä tuli runsaat 307.000, prosenttiosuus on 12,3. Ehdokkaat, kenttäväki, tukijat ja äänestäjät. KIITOS! Kuntakytky tuli. Saavutus on kovimpia kuntavaalien historiassa. Tämä on syytä muistaa. Perussuomalaiset ovat nyt juurtuneet koko Suomeen. Saimme 752 valtuutettua lisää. Se on huikea määrä. Otetaan kunnissa meille annettu valta ilolla ja innolla vastaan. Ehdokasmäärällä on valtava vaikutus vaalitulokseen. Saimme 2500 ehdokasta lisää. Se takasi vaalivoiton. Kun haluamme ensi kuntavaaleissa jättipotin, hankimme lisää hyviä ehdokkaita. — Perussuomalaisten ollessa kyseessä mikään ei riitä. Ilmiselvää voittoa vähätellään. Siihen emme saa sortua. Olen ylpeä puolueestamme. Tämä on kansan kanava, olemme lähes jokaisessa kunnanvaltuustossa mukana. Sieltä kasvaa uusia vahvoja vaikuttajia. Hyviä tyyppejä on nyt jokaisessa vaalipiirissä – kautta maan. — Henkilökohtaisesti kolme vaalia puolessatoista vuodessa on mittava rasitus. Kova on ollut aika, kova on poikakin. Kaikki on annettu, mitä miehestä lähti. Olen todella otettu saamastani kannustuksesta, tuesta, rukouksista ja äänistä. Ja rutistuksista. Tänään tajuan, kun se minulle sanoin ja teoin suoraan ilmaistaan, että olen monelle ihmiselle tärkeä. Ainutlaatuinen. Se on järisyttävä tunne monet myrskyt kokeneelle taistelijalle. Kunnioitus on suurin kiitos! Saan johtaa Suomen omaleimaisinta kansanliikettä. Selkä suorana, silmiin katsoen. Sen Soinin kanssa olen sinut.
Sunnuntaina tömähtää
Tinki on tehty. Lauantaina kiersin Hyvinkäällä, Helsingin Vuosaaressa ja Jakomäessä, Vantaan Korsossa ja Espoon Matinkylässä. Olen käynyt kampanjan aikana kaikissa vaalipiireissä kymmenissä kunnissa. Sunnuntaina tömähtää. Valtuustot menevät uusiksi. Suomen kansa puhuu. Äänestäjä ratkaisee. —- Perussuomalaiset saavat Sinun tuellasi EU-tukipakettipolitiikan piikin kiinni. Pelasta äänelläsi Suomi ja suomalaisten rahat. Kaadetaan äänestylipulla Kataisen-Urpilaisen tukipakettihallitus. Äänesi Perussuomalaisille vaikuttaa sekä paikallisesti että valtakunnallisesti ja kuuluu Eurooppaan asti.
Kuntavaali ratkeaa joka kunnassa erikseen
Kuntavaali on paikallisvaali, jossa ehdokasasettelulla on suuri merkitys. Perussuomalaisten ehdokasasettelu onnistui hyvin. Kiitos kuuluu kenttäväelle ja ehdokkaille. Olemme mukana lähes joka kunnassa 299/304. Tämä on suuri saavutus. Puolue on valtakunnallinen ja ehdokasmäärä vakuuttava, 4394, jossa kasvua on n 2500 ehdokasta viime vaaleihin verrattuna. Perussuomalaisista puheen ollen mikään ei riitä. Olemme voittaneet monet vaalit putkeen. Voitamme nämäkin. Riittääkö kannatuksen ja valtuutettujen määrän kaksinkertaistuminen/kolminkertaistuminen? Se riittää, mitä kansa antaa. Kuntavaali ratkeaa joka kunnassa  erikseen. Tämä on Perussuomalaisille suuri mahdollisuus. — Kannattaa pitää puolensa. Perussuomalaisten ehdokkaiden epäoikeudenmukainen leimaaminen ei saanut toimittajien toimesta jatkoa YLE:n vaalitentissä . MTV:n rimanalituksesta oli otettu vaari. Vasemmistoliiton Arhinmäki tosin jankutti muukalaisteemaansa. Perussuomalaisilla oli yleisössä sanavalmis maahanmuuttajaehdokas valmiina oikaisemaan Paavon peruspalturin. Puheenvuoroa ei annettu. Hyvä kotikasvatukseni esti minua kysymästä TV:ssa Arhinmäeltä: Miksi teillä on naisen pahoinpitelystä tuomittu valtuutettu edelleen ehdolla? Ei ole mediakaan kysynyt. Sama peli eri säännöt. —- Olen Perussuomalaisista ylpeä. Tarjoamme äänestäjille uutta voimaa. Joka kunnassa erikseen. Kaksi päivää painetaan vielä täysillä. Toreilla, turuilla, netissä. Joka paikassa. Tänään kierrän Kauniaisissa ja Kirkkonummella. Huomenna Hyvinkäällä, Helsingissä, Vantaalla ja Espoossa. Hyvää loppukiriä – kautta maan. Joka kunnassa erikseen. Otetaan voitto kotiin.
Tuli prosentti lisää
Mikäli kansalaispalautteeseen  on luottamista ja miksei olisi, MTV3 vaalitentin loppumetreillä tuli Perussuomalaisten kannatukseen prosentti lisää. SDP:n istuva valtuutettu ja kuntavaaliehokas Lapissa sai 7 kk ehdonalaisen tuomion,  Kokoomuksen listoilla oleva ehdokas Etelä-Pohjanmaalta sai niin ikään tuomion muutama viikko sitten. Jostakin syystä karvatollukka ei löydä tietään Kataisen tai Urpilaisen kitalakeen… Sama peli, eri säännöt. Se ärsyttää kansaa. Uurnille asti. —- Oma työ ratkaisee. Perussuomalaiset, tehdään töitä vaalipäivään. Otetaan vastaan kansan tuki. Kuntavaali on myös eurovaali. Perussuomalaisten jättivoitto pistää piikin kiinni ja poikki. 66 prosenttia suomalaisista vastustaa uusia tukipaketteja. Kyllä kansa tietää!
Gallup-saippuaa Maikkarilta
Kirjoitin plokiin 11.10, että näinköhän nähdään sama ilmiö gallupeissa kuin kaksien viime eduskuntavaalien alla, jolloin viimeisellä viikolla Perussuomalaisten kannatuksen väitettiin laskevan. Gallup-saippuaa  on jälleen tarjoalla. Tänään MTV:n kustantamana. Tuo samainen galluppi lupasi MTV:n mukaan Perussuomalaisille toukokuussa n. 5 (viisi) prosentin kannatuksen…suora data kuulemma oli 12,1 prosenttia. Silloin käytettiin korjauskerrointa. Alaspäin. Mitä korjauskerrointa nyt on käytetty? — Alueelliset gallupit näyttävät täysin toista suuntaa kuin nämä valtakunnallisesti maksetut gallupit. Viimeisimpinä kovina lukemina Hämeenlinnan ja Oulun kaupunkien gallupit. Hämeenlinnan luvattiin 10 paikaa ja Ouluun peräti 14 paikkaa. Siis valtuustopaikkoja – ei prosentteja. — Gallupit eivät äänestä. Perussuomaliseten vaalivoitto on oman työn ja äänestävän kansan käsissä. Se on hyvissä käsissä. Otetaan kova loppukiri. Nyt kaikki ehdokkaat ja tukijat liikkeelle. Vaalin tulos ratkeaa sunnuntaina. — Perussuomalaisten vaalivalvojaisia voi seurata – vaikka koko illan suorana lähetyksenä Perussuomalaisten nettisivuilta. Ole sinäkin mukana Bottan humussa.
Viimeinen vaalikeskustelu
Moni tv-kanava ja joku suuruudenhullu blogisti meillä ja muualla mainostaa omista, usein taloudellisista, syistä omaa vaalikeskusteluaan ratkaisevana. Olen istunut vaalikeskusteluissa viimeisen 15 vuoden aikana kymmeniä kertoja. Tiedän niistä jotakin. Ei Obaman ja Romneyn vaali ratkea yön tv-väittelyyn. Se on ratkennut jo. Loppusuoralla ei pidä tehdä epäuskottavia äkkiliikkeitä. Piimä on jo pillissä. Kansaa ei pidä aliarvioida. Jos kirjoittaa plokia, sitä pitää tehdä vuosia, ei pieni pyräys kesää tee. Perussuomalaisten pitää tehdä juuri sitä, mitä ovat tehneet tähänkin asti. Forssia ja volyymia voi lisätä. Kävin maanantaina Karkkilassa, Hämeenlinnassa, Tampereella ja Pälkäneellä. Minulle vaalitulos ei tule yllätyksenä. Oli kiva tavata Pälkäneellä Timo Soini. Mukava, kovan työuran tehnyt Perussuomalainen mies. Yksi meistä. Hänen tiensä Perussuomalaisiin oli kuulemisen arvoinen. Tapasin päivän aikana viitisensataa ihmistä. Se on aika kova galluppi, eikä maksanut mitään.
Hallitus esiin
Hallitus piileskelee. Kuntavaali on päällä, kello käy, eikä Hakulista näy. Esitys kuntauudistuksesta puuttuu. Menossa on Kokoomuksen ja Sdp:n yhteinen omien joukkojen tiivistäminen. Kilpailuasetelmaa yritetään rakentaa hallituksen sisälle. Todellinen vaihtoehto on Perussuomalaiset. Kun valtuustot valitaan, valta pitää olla valituilla valtuutetuilla. Tällä viikolla hallitus joutuu lujille. xxx Espanjan pitää löytää kuun loppuun kymmeniä miljardeja lainoihinsa. Miten niin europolitiikka ei liity kuntavaaleihin? Liittyy se. Suomessa kerätään  vain sellaisia veroja,  jotka kansa maksaa. Espanjan pankkikriisi ja asuntokupla eivät kuulu suomalaisten maksettavaksi. Piikki kiinni ja poikki. Kuntavaaleissa.
Loistava esiintyminen
Olin perjantaina ehdokkaamme Belle Selene  Xian kanssa yhteishaastattelussa Maikkarilla. Ennakkoluulot saivat kyytiä. Palaan juuri junalla Pohjanmaan kiertueelta. Kauhajoki, Alajärvi, Lapua ja Seinäjoki. Tapasin satoja ihmisiä. Puhuttiin kuntavaaleista, EUsta ja monesta muustakin… Suurin kysymystulva kohdistui Seleneen. Mistä löysit(tte) tuon fiksun naisen, josta koko puolue voi olla ylpeä. Kun barskit pohjalaiset miehet kehuvat, kyse ei ole kohteliaisuudesta vaan vaikutuksesta. Nuori koulutettu nainen, maahanmuuttajatausta. Perussuomalainen. Sillä lailla sanoisi Tarvajärvi. Puolueen menestys on minun menestys sanoo Selene. Sekin vielä. Jytkylle tulee jatkoa. Bottalla tavataan.
Mielipidemuokkaus alkoi?
Kirjoitin 11.10 tähän plokiin, että  saas nähdä alkaako gallup-isku ja alkoihan se. Tehdään gallupit naurunalaisiksi. Nyt taistellaan voitto ja äänet kotiin. Perussuomalainen väki osaa vaalitaistelun. Suomen suunnasta on kyse. Tämä tilaisuus pitää käyttää.
Nyt tehdään historiaa
Kuntavaalien ennakkoäänestys alkaa tänään. Nyt tehdään historiaa. Perussuomalaiset on vahva eduskuntapuolue. Meillä on edustus europarlamentissa. Näissä kuntavaaleissa meistä tulee valtakunnallinen kuntapuolue. Vaalityö on tehtävä loppuun asti. Ehdokasasettelumme mahdollistaa Perussuomalaisten äänestämisen koko Suomessa – kautta maan. Tototermein sanottuna, meillä on jo kaksari kiinni ja troikkakin on tulossa. Perussuomalaisten ehdokas, kannattaja ja äänestäjä. Olet mukana ainutlaatuisessa, historiallisessa tilaisuudessa. Uudistetaan Suomi kestävien periaatteiden pohjalta. ÄÄNI Perussuomalaisille vaikuttaa eniten.
Kahden viikon loppukiri
Kenttä kouluttaa, vaikka olisi kokenutkin kulkija. Lauantai-kierros oli matkoineen päivineen neljätoistatuntinen päivä. Ääni sortui Kiteellä Kupiaisen K-kaupan parkkipaikalla, mutta palasi Liperin lämmössä iltakahdeksan aikaan. Eilinen päivä meni elpyessä. Junamatka Joensuusta Helsinkiin antoi aikaa nähdyn ja koetun jälkikäsittelyyn. Jos Suomi tuntuu toimintakenttänä pieneltä Englannissa eurokriisiä esitellevälle puheenjohtajalle, palauttaa Parikkala maan pinnalle. Parikkalassa tapasin Länsiväylän, paikallislehtemme, entisen ilmoituskonsultin Heli Kalton, joka kävi teltallamme minua tapaamassa. Heli oli se ihminen joka otti vastaan, viimeisteli ja taittoi sen ilmoitukseni lehteen, jolla poliittinen urani urkeni vuonna 2000. Pääsin niissä vaaleissa Espoon valtuustoon. Jopas sattui sopivasti. Sattumiin en usko, enkeleihin mieluimmin ja sellaisenkin sain mukaani tiiviisti pakattuna pienenä pakettina. Parikkalassa. Horrossaarnaja Helena Konttisen kulmakunnilla. Perussuomalaiset ehdokkaat tekevät kovan tuloksen. Olen osaamisestamme otettu. Kenttä toimii innolla ja aatteella. Jokapaikassa pienimuotoiset tilaisuutemme ovat hyvin organisoidut. Ei mikään luxus.Toimivaa, sydämestä lähtevää työtä. Perussuomalaiset puolueena ja puheenjohtaja Soini on kuin suomenhevonen kaksi viikkoa ennen kuninkuusraveja. Karujen miesten valmentama, tallityttöjen herkistämä. Kunnossa kisoissa, kun kunnat laitetaan kuntoon. Olemme Suomen paras tori- ja kenttätyöpuolue. Kansan tuella valtakunnallinen kuntapuolue. Otetaan kahden viikon loppukiri  – ilman maalilaukkaa ja palkintosijoilla ollaan. — Tänään on lounaalla seisten syötynä Perussuomalaisten Espoon osaston tarjoamaa soppaa Espoon keskuksessa. Soppaa Rokkapuolueelle. Menen paikan päälle. Osataan me Espoossakin. Illalla on Espoon valtuuston kokous. Valtuustopaikka on minun henkilökohtainen tavoitteeni. Osaan sille omista syistäni antaa suuren arvon. Perussuomalaiset! Nyt taistellaan!
Keikkaa pukkaa
Kello on 5.21 lauantaiaamuna. Puolueen puheenjohtajan klamuuripäivä on alkanut. Pikajuna Lappeenrantaan lähtee klo 7.12. Edessä ovat Etelä-ja Pohjois-Karjalan kierrokset. Lappeenranta, Imatra,Ruokolahti,Simpele, Parikkala, Kitee ja Liperi. Soinin savottaa, sellaista kuin Juha Portaankorva Ajankohtaisessa Kakkosessa aikanaan aisti. Vähempi ei riitä, jos riittää tämäkään. Kuntavaali on paikallis – ja eurovaali. Kuntapäättäjät valitaan kunnissa ja kuntiin. Eurovaali siinä mielessä, että nyt on mahdollista  lähettää viesti vaalien yleispoliittisen  luonteen kautta Brysselin nobelisteille. Juhlat ovat ohi. Me emme maksa. Perussuomalaiset ehdokkaat ja kannattajat! Tänään on hyvä päivä vaalityölle. Nyt taistellaan.
Noopeli
Mitä yhteistä on Äiti Teresalla, Desmond Tutulla, Martin Luther King juniorilla ja Euroopan Unionilla? Jokainen on saanut Rauhan Noopelin? Käsi sydämelle.  Ketkä ovat mitalistit ja kuka saa lohdutuspalkinnon? Rauha on hyvä asia. Siitä voi antaa aina hyvän arvion. EU on siinä tehnyt osansa. Jokainen voi arvoida, kuinka onnistuneesti. Minä en tätä Noopelia juhli. Miksi? Pidän kiinni omaksumastani linjasta. Euroopan Parlamentissa istuin aina paikallani, kun EU:n laulu Oodi ilolle soitettiin ikään kuin kansojen tunnuslauluna ( EU:n kansallislauluna). Soinin salkoon ei vedetä EU:n tähtilippua. En nostanut tänäänkään maljaa EU:lle. Rauhaa.
Gallupeista tuloksiin
Gallupit sojottavat ylöspäin. Tänään Helsingin Sanomat kertoo kotikaupunkini Espoon gallupista. Pottia pukkaa. Samaa on povailtu Helsinkiin, Pohjois-Karjalaan, Pirkanmaalle, Oulun vaalipiiriin… Gallupeista ei pidä riehaantua. Ne pitää takoa tuloksiksi. Me Perussuomalaiset osaamme vaalityön. Tehdään juuri niin kuin olemme tähän asti tehneet. Kova työ, oma linja.  Vaalipäivään voi mennä luottavaisin mielin, kun teemme sen, mihin yhdessä olemme sitoutuneet. Oman osastoni nuoret naiset Saana, Piia ja Suvi onnistuivat tämän päivän Helsingin Sanomissa antamaan näköiskuvauksen perussuomalaisuuden ytimestä. Kyllä kansa tietää! Tsemppiä koko Suomeen. Nyt taistellaan! xxx Mikäli vanhat merkit paikkansa pitävät tulossa on vielä viimeiselle viikolle gallupit. Saas nähdä käykö niissä niin kuin kaksien viime eduskuntavaalien alla. Gallupit notkahti, kannatus ei.
Euron pelastuspaketit ryöstävät köyhiltä ja auttavat rikkaita
Yli 20 hätäkokousta jo pidetty ja satoja miljardeja myöhemmin eurokriisin ratkaisu ei vieläkään ole näköpiirissä. Lähetetyt pelastuspaketit ja tukimekanismit eivät näköjään toimi. Velkavuoret eivät pienene vaan päinvastoin, ne kasvavat. Kahden tukipaketin saaneena ja historian suurin maksukyvyttömyys harteillaan Kreikan velka on tänä päivänä suurempi kuin kriisin alussa. Tukipaketit eivät auta keskivertoeurooppalaista. Kriisimaissa moni tavallinen ihminen jää työttömäksi ja joutuu tyytymään alenevaan elintasoon. Maksajamaissa tavallisia kansalaisia odottaa jättikokoisten sitoumusten maksaminen, tuottavuus alenee tai katoaa. Tukipakettien “ansio” on, että ne nostavat ongelmat pois pankeilta ja laskevat maksutaakan veronmaksajien harteille. Ainoat hyötyjät ovat poliittisesti hyvin verkostoituneet pankit, jotka hankkiutuvat eroon vastuistaan ja pitävät riskisijoitustensa tuotot itsellään. Jos tulee klaava, voitan; jos kruuna, voitan vähän vähemmän. Tästä syystä Perussuomalaiset on vastustaneet hulluja tukipaketteja alusta pitäen. Johdonmukainen linjamme on saanut vastakaikua, eikä enää yksin taloustieteilijöiden suunnalta. Huolissaan saa katsoa Etelä-Euroopassa järjestettäviä mielenosoituksia. Syvä tyytymättömyys eurokriisin hoitoon on ilmeinen. Viimeisimmässä kyselyssä 66 prosenttia suomalaisista vastusti tukipaketteja ja vain 22 prosenttia kannatti niitä. Suomen liittyessä euroon, rahaliittoon, voimassa olleet perussopimukset kielsivät yksiselitteisesti kaiken taloudellisen tuen euromaiden välillä. Euroopan keskuspankki ei saanut rahoittaa jäsenmaita. Suomi on yksi niistä muutamasta maasta, jotka ovat toimineet sääntöjen mukaan koko euron historian ajan. Suostumalla tukipaketteihin mekin todennäköisesti rikomme yhteisvaluutan perusperiaatteita. Aivan kuten presidentti Sauli Niinistökin on huomauttanut, tukipakettipolitiikan moraalisia seurauksia ei voi sivuuttaa. Usein ajatellaan, että rikas pohjoinen rahoittaa tässä köyhää etelää. Tämä ei kuitenkaan ole totta. Pohjoisen Euroopan valtiot näyttävät voivat eteläisiä kumppaneitaan paremmin, mutta yksityisten kotitalouksien kohdalla tilanne on toinen: Kotitalouksien nettovarallisuus on Suomessa pienempi kuin kaikissa kriisimaissa. Syy tähän on yksinkertainen: Suomessa kokonaisverorasite on 43 prosenttia BKT:sta, kun taas Kreikassa, Portugalissa ja Espanjassa luku on yli 10 prosenttia alhaisempi. Näin ollen voidaan todeta, että Euroopan maissa suositaan kahta erilaista mallia – osa maista suosii korkeita veroja, alhaista velanottoa ja köyhempiä kotitalouksia, kun taas osa pitää parempana matalaa verotusta, suurta valtionvelkaa ja varakkaampia kotitalouksia. Yhä vaikeampaa on perustella suomalaisille veronmaksajille, miksi heidän pitäisi maksaa korkeat veronsa kahteen kertaan. Tukipakettipolitiikan ykkösperusteluna on käytetty pankkien vastuita. Kriisin alussa Kreikkaan, Irlantiin, Portugaliin ja Espanjaan kohdistuvat pankkiriskit olivat Saksalla 570 miljardia euroa, Ranskalla 590 miljardia ja Hollannilla 250 miljardia. Näillä mailla saattaa hyvinkin olla kiusaus pelastaa pankkinsa mieluummin yhteisen mekanismin kautta kuin suoraan. On kuitenkin huomattava että kaikki euromaat eivät ole samassa tilanteessa. Suomen pankkien vastuut kriisimaissa olivat alle 2 miljardia, toisin sanoen 0,12 prosenttia kokonaisvastuista. Sama pätee kauppaan. Suomen viennistä 15 prosenttia suuntautuu euroalueelle, jos Saksa ja Hollanti jätetään pois laskuista. Viemme enemmän Kazakstaniin ja Bangladeshiin kuin Portugaliin, Kreikkaan tai Irlantiin. Tukimiljardeilla ei siis pelasteta suomalaisia työpaikkoja. Kaiken tämän voisi vielä jotenkin hyväksyä, jos mekanismit todella toimisivat. Mutta eivät ne toimi. Aivan kuten missä tahansa markkinataloudessa, ainoa mahdollinen ratkaisu on freedom to fail, vapaus epäonnistua. Tarvitaan velkojen uudelleen järjestelyä velkatasojen saamiseksi kestäviksi. Pankkien ja riskisijoittajien tulee hyväksyä tappionsa epäterveistä sijoituksistaan. Konkurssikypsät pankit tulee pääomittaa tai sulkea. Muussa tapauksessa tukipaketit lyövät Euroopan kahleisiin pitkäksi aikaa. Laskelmien mukaan Suomen enimmäisvastuut eurokriisissä ovat jo 89 miljardia. Vaikka näistä vain pieni osa realisoituisi, summa on suuri Suomelle, vuosibudjettimme on 50 miljardia euroa. Täällä me leikkaamme sosiaalipalveluista, armeijalta ja poliisilta säästääksemme miljoonia, kun samaan aikaan äyskäröimme miljardeja tukipaketteihin, jotka eivät toimi kun tarkastelemme tuloksia. Olen ylpeä eurooppalaisuudestani ja kannatan yhteistä tulevaisuutta. Tämän päivän EU on kuitenkin aivan eri asia kuin Eurooppa, ja Brysselin byrokratia ei ole eurooppalaista demokratiaa. Suomi on aina mukana, kun toimet ovat reiluja ja hedelmällisiä. Nykyiset tukipaketit eivät ole kumpaakaan. Timo Soini Kirjoitus on julkaistu alun perin The Timesissa 8.10.2012
Why I Still Don’t Support Bailouts
After more than 20 EU final crisis summits and hundreds of billions of euros later, there is still no solution in sight to the European crisis. The current bailout mechanisms are obviously not working. The debt burdens are not decreasing – they are increasing. Greece’s debt today, after two bailouts and the largest debt default in history, is larger than it was in the beginning. Bailouts do not support average Europeans. In the crisis countries they are likely to be unemployed with plummeting standard of living. In the paying countries, they are being burdened with enormous liabilities ensuring that their productivity disappears too. The only thing that the bailouts are achieving is direct transfer – taking the problem away from the banks and placing it squarely onto the shoulders of the European taxpayer. The only ones who are benefitting are the politically well-connected banks and speculators who are rapidly cutting their exposures and keeping the profits from their erroneous risk taking. Heads I win, tails, well I win little less. For the productive economy the bailouts are achieving precious little. This is the main reason why The Finns Party and I have steadfastly stood against the bailout madness right from the beginning. This logic is getting resonance, not only among the economists. One only needs to look at the demonstrations in Southern Europe and polls to see the deep disapproval. In Finland, in the recent national poll, 66 per cent of our citizens opposed further bailouts while only 22% were in favour. Indeed, I am often asked about the bailouts’ legal, moral, realpolitik, and economic facets. As a legal question, not only did we not commit to bailouts, but the treaties under which we joined explicitly prohibit any fiscal bailouts between nations – and the central bank from financing governments. Finland is also one of the very few countries that always lived within the budget deficit and maximum debt rules, throughout the Euro’s history. The irony is that by agreeing to these bailouts, we are also likely to break the founding principles. As also our President has noted, the moral consequences are even more important. It is often assumed that this is rich North helping poor South. Unfortunately, this is not true. Whilst the northern governments appear in better shape than their southern counterparts, at the household level the case is often the opposite. For example, the household net financial wealth in Finland is actually below that of all the crisis countries. Similarly, the household disposable income has been lower (excluding Portugal). The reason is simple: in Finland, the overall tax burden is 43% of GDP, whereas in Greece, Portugal, Spain, and Greece it is over 10 per cent lower. Indeed, one could claim that the European countries are following two different business models: Some countries favour high taxes, low borrowing, and poorer households while others prefer lower taxes, higher government borrowing, but wealthier households. It is increasingly difficult to justify to the Finnish tax payers why they should pay their high taxes twice. Similarly, there are the uglier, realpolitik aspects of bailouts. Clearly, the main justification for the European “common” bailout program arises from the banking sector exposure. Bank risk toward Greece, Ireland, Portugal, Spain, and Italy was €570 billion for Germany, €590 billion for France, and €250 billion for the Netherlands at the beginning of the crisis (BIS). Thus, while it may be tempting for Germany, France, and the Netherlands to try to bail out their banks through the common mechanism rather than directly, this clearly is not the case for everyone. For example, Finland’s banking exposure was less than €2 billion, or 0.12% of the total. The same applies to trade. In Finland, less than 15% of all our exports go to the Euro countries outside Germany and the Netherlands. We export more to Kazakhstan and Bangladesh than either to Portugal, Greece, or Ireland. It is thus hard to rationalise that the bailout billions are used to save domestic jobs. All this would probably be somehow tolerable if the mechanism was actually working. Unfortunately, it is not. As in any market economy, the only viable solution is the freedom to fail, not the continuous moral hazard. Restructuring is needed to make the debt levels sustainable. Banks and speculators must accept losses from their unsound investments. Insolvent banks must be either recapitalized or shut down. Otherwise, the bailouts’ enormous size will create a true long-term economic shackle not only to us, but to everyone in Europe. Finnish Business and Policy Forum EVA computed that Finland’s maximum exposure today is €89 billion. Even if only a small portion of it materialises, this is a large sum for a nation whose entire annual budget is €50 billion. As I write this, we are eliminating municipalities, reducing social services, and cutting our military and police to save millions – and at the same time we are spending literally billions in the bailouts that are not even working. I am proud to be European and keen to support our common future. However, today’s EU is not Europe, and Brussels’ bureaucracy is not European democracy. European nations should not endanger this great heritage and shared destiny on the altar of political patronage and corporate favours. We will always support and participate when actions are productive and fair. The current European bailouts are neither. Timo Soini Chairman The Finns Party
Jytkyn anatomia
Luin Jytkykirjan,  eduskuntavaalit ja 2011 mediajulkisuus. Odotin opukselta enemmän. Sitten palasin kirjan nimeen ja otsikointiin. Kysymys ei ollutkaan selvittää miksi Jytky tuli ja ketkä sen tekivät ja miten? Tutkijat referoivat mitä media oli kirjoittanut. Media kirjoitti kirjan julkistamisen jälkeen …mediasta. Voin lohduttaa, ettei Keskisen tai Kalevan pääkirjoitustoimittajan kovin syvään maakuoppaan tarvitse mennä häpeämään Jytkyn syntyä. Ei se teistä johtunut. Suomen kansa sen teki, äänestyslipun avulla. Perusta voitolle oli valettu jo pari vuotta ennen vaalipäivää. Kiihdytys onnistui ja keppi lensi kisoissa. Pääsy pääministeritentteihin ei vaalivoittoa selitä. Lopputulos olisi ollut aivan sama jos Perussuomalaiset olisi suljettu nousukiidossa parin tentin ulkopuolelle. Meteli nousevan voiman sortamisesta olisi ollut infernaalinen. Siinä vaiheessa ns. vahinko oli jo tapahtunut. Sen näki ja tunsi, kun oli kiertänyt koko maan kymmenissä tilaisuuksissa. Sekä Sanomatalon että Kluuvikadun toimituksista olisi kannattanut jalkautua paikallista Deliä pitemmälle. Vaikkapa Lea Mäkipään mukaan. Ei pidä olla nuorelle tutkijapolvelle liian ankara. Kirja on sujuvaa luettavaa. Perustaa jatkotutkimukselle. Voitto Helanderin tutkimus Vennamolaisuus populistisena joukkoliikkeenä on edelleen paras Suomessa julkaistu alan teos. Sen julkaisemisesta on nelisenkymmentä vuotta. Kuntavaalien tulos ei ratkea tämän illan puheenjohtajatenttiin. Apua siitä on, jos hyvin menee. Jytky on pohjustanut Perussuomalaisten kuntavaalia ja ehdokashankintaa. Onko Haavisto-ilmiö tehnyt saman vihreiden kohdalla? Jos on, niin miksi? Ja jos ei, niin miksi ei? Perussuomalaisilla on Jytkyn jäljiltä 2500 ehdokasta enemmän kuin viime kuntavaaleissa. Vihreillä vajaat sata. Muut puolueet menettivät satoja ehdokkaita, kepu jopa lähes 1500. Tuskin tämä mediasta johtuu. Soinia voi äänestää vain Uudellamaalla toitotettiin eduskuntavaalien  alla. Eurokriisiä ei ratkaista kunnissa, toitotetaan nyt. Toitottakaa vaan. Summasummarum. Annan arvosanaksi Jytkyn  anatomiasta arvosanaksi Cum laude appropatur.
Valtakunnallinen kuntapuolue
Perussuomalaiset menee vaaleihin 299 kunnassa. Se on enemmän kuin millään muulla puolueella. Meillä on ehdokkaita 4394. Se on huikea luku, naisia on 1022 ja miehiä 3372. Maahanmuuttajiakin on parisenkymmentä. Kiitän kentän ahkeruutta. Olemme valtakunnallinen kuntapuolue. Nyt täysi ralli päälle – otetaan voitto kotiin. Pottia pukkaa. Oma työ ja oma linja tuo tulosta.
Kärsivällinen mies
Olen kärsivällinen mies. Politiikassa tämä tarkoittaa sitä, että mietin etukäteen suunnitelman ja sitten toteutan sen. Perussuomalaisten puheenjohtajana kärsivällisyyttä saa harjoittaa urakalla. Voimakas kasvu on haasteellista. Gallupit töröttävät ylöspäin.  Johdonmukaisuus tuo tulosta.  Kansa näkee pintakuohun läpi. Iso linja tuo kannatusta. Perussuomalaiset ei ole yhden asian liike. Olemme yleispuolue. Olen johtanut puoluetta 15 vuotta. Se on pitkä aika nykypolitiikassa. Tiedän  ja tunnen politiikan. Myös nahoissani. Perussuomalainen kenttäväki on suuri motivaationi lähde. Pidän ihmisistä. Kun saa ihmisiä mukaan,  tulee tulosta. Yksin kukaan ei ole mitään. Kun lähdin Brysseliin europarlamenttiin, otin riskin, joka kannatti. Luotin, että kenttä ja kannattajat ymmärtävät. Raimo Vistbacka pystyi johtamaan eduskuntaryhmäämme voitokkaasti. Brysselissä näin ja koin sekä Euroopan että Euroopan Unionin. Ne eivät ole yksi ja sama asia. Kansainvälistyminen on osa perussuomalaista kasvutarinaa. Välttämätön ehto. Kärsivällisesti odotan myös sitä, että Perussuomalaisten nousu nähdään laaja-alaisesti. Kun puolue kasvaa ja kuntavaaliehdokasmäärä reilusti yli  kaksinkertaistuu on aika paljon tehty oikein. Puheenjohtajan tehtävä on johtaa ja kannustaa. Kenttä- ja jäsenväki ansaitsee suuren kiitoksen kautta maan. Olen saanut tuen työlleni. Myös minua kohtaan on oltu kärsivällisiä.  En päässyt Eduskuntaan 1999. Säilytin puheenjohtajuuden tuon kesän puoluekokouksessa, sain jatkaa. Perussuomalaiset ei ole armottomien yhteisö, joka etsii virheettömiä ihmisiä. Kuntavaalit tekevät Perussuomalaisista valtakunnallisen kuntapuolueen. Se on tärkeää. Se takaa tulevaisuuden, silloinkin kun yleispolitiikassa tuulee vastaan. xxx Kärsivällinen mies antaa Hesarille  palautetta. Tämän päivän gallup-uutisointi oli asiallista. Viime gallupin jälkeen annoin runtua uutisoinnista. Kärsivällisyys kannatti. Sinne lasilinnaan, joka vimmaisestI puolustaa EU-tukipaketteja, viiden  pisteen vihje: Älkää tehkö sitä vakavaa virhettä, että siirrytte tabloid-kokoon. Miksi? Lehtenne menestys on perustunut usean osan konseptiin. Lehteä on voitu lukea paloissa, jakaa usean ihmisen kesken samaan aikaan. Toinen menestyksen perusedellytys on lehden kotiin kanto. Jos on ykkönen, pitää näyttää ykköseltä. Pravda näyttää Pravdalta. Kärsivällisesti odotan  juttua esim. Kihniön, Liperin ja Vetelin perussuomalaisista. Ymmärtäisitte, mistä voima kumpuaa.  Tämä ei ole yhden, kärsivällisen miehen aikaansaannos, vaan kentän työn tulos. Koko Suomessa.
Lisää rahaa Moolokin kitaan
Der Spiegel tietää kertoa, että EVM-mekanismiin ollaan latomassa 2000 miljardin pottia. Hulluus rehottaa. Rahat ovat TAAS loppu ja lisää kinutaan pelureita pelastamaan. Kataisen  ja Urpilaisen kielellä näin pelastetaan suomalaisia työpaikkoja. Olin viikonlopun Englannissa. Pidin puheen Birminghamissa ja tapasin lukuisan joukon taloudesta ymmärtäviä ihmisiä. Hyytävää. Euromaat yrittävät vivuttamalla ratkaista asian. Viisaskin menee vipuun, ääliöistä puhumattakaan. Käytin Birminghamin puheessa eurofanaatikoista sanaa pillock, asia meni perille. Lisää rahaa Moolokin kitaan! Näin sitä sammakkoa keitetään. Vähä vähältä Suomen vastuita kasvatetaan ja lopulta tämä lasku tulee maksettavaksi. Jos raha ja takaukset olisivat ilmaisia, niin kyllä ne meillekin kelpaisivat. Ne eivät ole! Piikki kiinni ja poikki , se on Perussuomalaisten linja. Suomen pitää vastustaa kyseistä esitystä, jäädä ulkopuolelle. Se on täysin mahdollista. Me Eduskunnassa päätämme niin ja se on Suomen kohdalta siinä. We will never surrender!
Peruskenttä – Loistavaa
Olen ylpeä Perussuomalaisista. Ehdokasasettelu meni loistavasti. Puolueen puheenjohtajana Kunnioitan kentän työtä. Sieltä voima kumpuaa. Yksi unelmani on täyttymässä – Perussuomalaiset on valtakunnallinen kuntapuolue. Olen politiikassa paljon nähnyt mies , en ylläty juuri mistään. Tiedän jo, että kunnissa meno muuttuu. Uudet ajatukset ja ihmiset pitävät demokratian vireänä. Ehdokashankintamme onnistuminen on suunnaton shokki  vanhoille vallanpitäjille ja heidän myötäjuoksijoilleen. Hyttysen kuurniminen alkaa huomenna. Suuremmoinen saavutuksemme saa rinnalleen valitusta ja pelotusta. Perussuomalaiset on tuhansien aktiivisten ihmisten kansanliike. Satojen tuhansien äänestämä. Hyökkäys on tulossa.  Perussuomalaiset vetävät vaalivankkureita ja mikäli vanhat merkit paikkansa pitävät ja pitäväthän ne, vastustajat alkavat työntää niitä huomenna. Heti aamusta. Kiitos kenttäväelle. Yhdessä voitamme, yhdessä kestämme. —- Luvut kertovat selvän suunnan: Ehdokasmäärät neljän vuoden takaisiin vaaleihin: Keskusta -1600 Kokoomus -700 Sdp.             -750 Vas               -700 Krist.             -50 Rkp.               -50 Vihr.              +80 PerusS.       +2500 Tämä oli minulle ilon päivä. Pitkän puolueuran yksi kohokohta, nähdä ja kokea kentän työ ja luottamus.
Vielä ehtii ehdolle – A-studio kutsuu
Eilisissä tv-uutisissa oli hyvä pätkä Vihdin markkinoilta. Perussuomalaiset osaavat kenttätyön.Hyvää työtä Vihdin Perussuomalaiset. Olen iloinen ja ylpeä porukastani –   kautta maan. Vihdissä on nyt 16 ehdokasta Perussuomalaisten listoilla, viimeksi oli 4. Tuo juttu herätti ympäri Suomea. Vielä ehtii ehdolle! Perussuomalainen erikoistarjous on voimassa vielä 48 tuntia! Ryhdy ehdolle – tule valituksi valtuustoon. Edellytän, että puolueen johtohenkilöt ja kansanedustajat sekä  näyttävät että ottavat esimerkkiä itsensä likoon laittavasta kenttäväestä. Ehdokkuutta  myöten. Se mihin muita kannustan, itse teen ja toteutan. Olen huomenna maanantaina menossa A-studioon. I am back.
Vähän kunnioitusta
Muutaman päivän sairauslomaani on revitelty julkisuudessa. Taitaa olla sitä nykyaikaa. Olen kertonut julki sen, mitä asiassa on kerrottavaa. Vähän kunnioitusta. Pyydän. Pidän vastenmielisenä, että terveystietojani on utsittu sieltä sun täältä. Minulla ei ole hätää. Kiitos huolenpidosta. Lähimmäisten tuki tuntuu hyvältä. Sairauslomallani en anna haastatteluja, enkä ota puheluja. Tavataan ensi viikolla  tuorein voimin.
Ääliöiden Eurooppa
EU-propaganda ei pidä lomaa. Moraaliton ja epäreilu peli Euroopassa jatkuu ja syvenee. On syntymässä ääliöiden Eurooppa. YLE:n pääuutiset olivat moskovalaisella mallilla. Ei edes teeskennelty tasapuolisuutta. Kantani on: Yhtäkään  veronmaksajaa ei pitäsi pakottaa pelastamaan pankkeja tai valtionvelkakirjoihin sijoittanutta riskisijoittajaa, kun nämä ovat epäonnistuneet. Tällainen tuhoaa kilpailun ja estää pääomien luonnollisen virtaamisen parhaimpiin innovatiivisiin työpaikkojen luojiin, pk-yrityksiin, joilla on potentaalia kasvaa. Sama kansainväliseen käyttöön: No taxpayer anywhere should be forced into bailing out banks/bondholder risk once it is failed. This is destroying competition and the natural flow  of capital to the  highest quality private  sector innovative job creators, small and medium size business that can grow.
Sairausloma
Minulla on voimakasoireinen hengitystietulehdus. Lääkärin määräyksestä olen sairauslomalla 16.9.2012 saakka.
Hyvää kenttätyötä
Kiersin viikonloppuna Savossa ja Uudellamaalla. Hyvältä näyttää. Lauantaina Rautalammin pestuumarkkinoilla Perussuomalaiset olivat suurmenestys. Kiitokset Pentti Puraselle kotijoukkoineen, Pohjois-Savon Perussuomalaisille ja Rautalammin kunnalle sekä yritysvierailujen isännille. Suosittu aikakausilehti oli mukanani koko päivän ja runsaan viikon päästä näemme ja luemme päivän saldon. Tänään kiersin kansanedustaja Arja Juvosen kanssa Keravalla, Tuusulassa ja Järvenpäässä. Olen erittäin tyytyväinen näiden paikallisosastojemme toimintaan. Tulee jatko jytky. Kentästä voima kumpuaa. Puolustan Perussuomalaisia kaikenlaisia perusteettomia leimoja vastaan. Olemme työteliästä kunnon väkeä – vaihtoehto vanhoille puolueille. Luvassa on kunnon vaalitaistelu. Ensimmäistä kertaa Suomen historiassa esimerkiksi Financial Times seuraa Suomen kuntavaaleja. Is it not wonderful?
Puoluehallituksen satoa
Puoluehallitus  käsitteli Helsingin piirin tilannetta todeten, että sillä ei lain mukaan ole kompetenssia puuttua piirin päätöksiin(ei ole haluakaan). Seuraavassa muutama ydinkohta, koska julkisuudessa on ollut osin puutteellista tietoa. Emme ottaneet kantaa kummankaan osapuolen puolesta toista vastaan. Puoluehallitus päätti asettaa kaksi yhteisvastuullista vaaliasiamiestä viemään Perussuomalaisten ehdokaslistan vaaliviranomaisille Helsingissä. Vaaliasiamiehet toimivat yhteistyössä piirihallituksen ja kaikkien helsinkiläisten perussuomalaisten kanssa. Tähän mennessä annetut ehdokassuostumukset ovat voimassa. Kansanedustajat Tom Packalen ja Jussi Halla-aho ovat kuntavaaliehdokkaina Helsingissä. Loput ehdokkaat piiri, paikalliset toimijat ja vaaliasiamiehet käyvät yhdessä läpi. Timo Soini ja Ossi Sandvik antavat puolueen valtakirjan vaaliasiamiehille. Menettely on koko puoluehallituksen yksimielinen tahdonilmaus. Puoluehallitus hyväksyi  puolueen jäseneksi 287 uutta jäsentä. xxx Perussuomalaiset asettavat listan lähes 300 kuntaan. Kun yhdessä, vaikkakin isossa, on ristivetoa, väitetään, että taas ne Perussuomalaiset tappelevat…ne kaikki 7000 jäsentä vai eduskuntavaaleissa meitä äänestäneet 560 000 äänestäjää. Tätä se julkisuudessa teettää, kun kannatus on gallupin mukaan kolminkertaistunut ja ehdokasmäärä  jo nyt kaksinkertaistunut. Ja nousu jatkuu. Perussuomalaiset ovat olleet eurokriisissä koko ajan oikeassa. Espanjan avunpyyntö on ajankysymys. Tukipaketeilla pelastetaan suomalaisia työpaikkoja, pelastetaan työpaikkoja, pelastetaan työpaikkoja, pelastetaan työpaikkoja…tuohon uskoo enää Kokoomus ja sekin kauhusta kankeana.
Kentän kiertäminen tuo tulosta
Kentän kiertäminen on antoisaa hommaa. Puolueväki muonittaa sekä henkisesti että fyysisesti. Olen kahdessa päivässä kiertänyt kansanedustaja  Hanna Mäntylän ja Kuusamon ja Lapin järjestöaktiivien kanssa ahkerasti ehdokashankinnassa. Viime vaaleihin verrattuna saamme listat Posiolle, Kemijärvelle, Sallaan ja Pelkosenniemelle, joissa viimeksi emme olleet mukana. Kuusamossa,  Savukoskella ja Sodankylässä  ehdokasmäärä on selvästi kasvanut. Näissä kunnissa oli viimeksi yhteensä  kymmenkunta ehdokasta. Nyt Kuusamossa on 35 ehdokasta, Posiolla 5 ehdokasta, Kemijärvellä 7 ehdokasta, Sallassa 10 ehdokasta, Savukoskella 10 ehdokasta, Pelkosenniemellä 3 ehdokasta ja Sodankylässä 10 ehdokasta eli yhteensä 80 ehdokasta. Ja aikaa on vielä 3 viikkoa. Huomenna on tilaisuudet Karigasniemellä, Inarissa ja Ivalossa. Taas saadaan yksi uusi kunta vaaleihin. Tiedot eri puolilta maata ovat lupaavat. Kenttä tekee töitä. Perussuomalaiset ovat kelpo väkeä. Kentällä ja kentästä saa voimaa. Nyt taistellaan voitto kotiin. xxx Kierros saatettu loppuun, Inarissa 7 ehdokasta ja Utsjoella 6 ehdokasta, joista kaksi saamenkielistä.  Hienosti meni. Talkooväki. Anneli, Sinikka, Sari ja Kari. Suurkiitos. YLE julkaisi kuntavaaligallupin. Kenttä nousee. Me Perussuomalaiset tuomme myönteisen myllerryksen Suomen kuntiin. Hyvä veli verkostot ja yhden puolueen ylivallat aikanne täyttyy.
Viikonlopun satoa ja mietteitä
Perussuomalaisten puheenjohtajan tehtävästä on leikki kaukana. Olo on viikonlopun kiertämisen jäljltä kuin Elialla kinsteripensaan  alla. Saimme hyvän nipun uusia ehdokkaita Nurmijärvelle ja Espooseen. Kokoomuksen iloksi Kauniaisiinkin tulee PerusS-lista. Ehdokashankinta  on kivaa ja sitäpaitsi perusvelvollisuus puolueen johtohenkilöille ja kansanedustajille. Olen vaativa mies, enkä vielä tyytyväinen pottiimme. Aikaa on kolmisen viikkoa. Tavoite on vielä tuhat, 1000, uutta ehdokasta. Paljon? Ei ole. Yksi ehdokas viikossa kaikkiin 300 kuntaan, joissa päästään vaaleihin mukaan. Haluan Perussuomalaisista pysyvän valtakunnallisen puolueen. Kuntavaaleissa se on mahdollista. 1000 Perussuomalaista valtuustoissa kautta maan takaa, että tautia on tarpeeksi vanhoille puolueille ja näiden takiaishännystelijöille. Perussuomalaiset on tavallisen kansan kanava päätöksentekoon. Asia voi olla pieni tai iso. Kun se on tärkeä. Me ajamme sitä. Alkavalla viikolla kierrän Savonlinnassa, Enonkoskella, Kuusamossa, Posiolla, Kemijärvellä, Sallassa, Pelkosenniemellä, Savukoskella, Inarissa, Ivalossa ja Karigasniemellä. Perussuomalaiset tarvitaan mukaan näiden seutujen päätöksentekoon. Yhdessä onnistumme. Perussuomalaisten nousu kuntavaaleissa on tosiasia. Myötätunto ei riitä Tarvitaan ehdokkaita ja ääniä. Niitä haen. Yhteisellä työllä Perussuomalaisten edustus saadaan lähes joka kuntaan. On erittäin tärkeää, että perussuomalaisuus on edustettuna kautta maan. Viime vaaleissa saimme monta kuntaa perussuomalaisuuden kartalle. Yksikin ehdokas tuo vaihtoehdon. Sitä ei pidä ylenkatsoa. xxx Tiedän jotakin poliittisesta viestinnästä. Harvoin mikään porukka saa omaa sanomaansa niin hyvin läpi kuin punkkarifeministiryhmä pussyriot. Punavihreä tekopyhyys rehottaa: He julistavat vastustavansa uskonnon ja politiikan sotkemista toisiinsa. Ja tekivät juuri niin. Politiikkaa alttarilla. Ja länsimaiset monistajat levittävät sanomaa -siis sitä, jolla sotkettiin uskontoa politiikkaan. Täysillä retkuun ja liberaalimedia riemuitsee. Ei sitä näköjään koskaan tiedä millä oksalla piru istuu. Ja niin unohtui Hodorkovski Siperiaan… xxx Viikonlopun parasta antia olivat lukuisat rutistukset ja tieto siitä, että tätä plokia luetaan. Populistinen ploki? Kyllä. Kirjoitan niin, että itsekin ymmärrän. Tavallisen ihmisen puolesta. A.T.Vihtori oli Riihimäen raveissa viides, ruokalappu tuli. Pieni onnistuminen. Ja päivä mielenterveyttä. Raviurheilu on rock, ei riot vaan rock.
Renkimiehen kritiikki
Olli Rehnin Suomi-moitteet ovat Brysselin renkimiehen puheita. Ei omien rahojen ja oman vaikutusvallan puolustaminen ole häiriköintiä. Komissio on poropeukaloinut Euroopan pahimpaan kriisiin vuosikymmeniin, eikä siitä pidä Suomen kansaa syyttää. EU-kriisi ei näillä toimilla hellitä. Olli Rehniä ei tue enää kuin Kokoomus ja Vasemmistoliitto  miinustettuna Sasilla. Perussuomalaisten linja vetää. Rapakon takana kannattaa käydä – voi päätyä jopa Foxin uutisiin.
Hesarin heh-heh uutisoitu gallup
Täytyy sanoa, että valtakunnan päälehti se jaksaa…yllättää. Tänään julkaistu HS gallup osoittaa kahta asiaa, Kokoomus laskee ja Perussuomalaiset nousee. Vertailukohtana lehti käyttää viime eduskuntavaaleja. Tarkoitushakuisesti. Niinkin voi tehdä ja miksei pidäkin, mutta varsinaiset kehitystrendit ovat mielenkiintoiset, sikäli kun gallupeja mielenkiintoisina pitää. Hesarin jutusta ei mistään löydy, mitkä olivat vastaavan gallupin edelliset lukemat tai sitä edelliset. No autan hieman. Kannatuslukemat Hesarin mukaan.        22.8.         7.7.          1.6 Kokoomus.                                              20,4.        21,7.        21,8 Sdp.                                                          20.3.        20.4.         19,8 PerusS.                                                    16,8.          15,3.         14,5 Kesk.                                                        16,4.           15,9.       16,7 Ja II sarja viime kuusta Vihr                                                             8,9.          9,3 Vas                                                              8,3.           8,8 Rkp                                                             4,0.            3,9 Krist.                                                           3,7.            3,6 Eli muutokset viime kuusta Kok.          -1,3 Sdp.           -0,1 PerusS.      +1,5 Kesk.          +0,5 Vihr.           -0,4 Vas.             -0,5 Rkp.            +0,1 Krist.           +0,1 Eli  nousijat PerusS ja Kesk, suurin nousija PerusS. Ja laskijat Kok, Vas ja Vihr, suurin laskija Kok. Paikallaan polkijat sdp, rkp, krist. Jos haluaisi olla hieman raflaava: HESARIN MUKAAN PERUSSUOMALAISTEN KANNATUS NOUSSUT KOKO KESÄN. YLE:n tv-uutiset totesivat,että Perussuomalaiset ponkaisivat uuteen nousuun. Siis gallupin mukaan. Suomen Tietotoimiston mukaan Sdp kannatus on gallupeissa tasaisesti noussut…nyt se muuten tämän gallupin mukaan laski. Juokaas nyt aamukahvi siellä toimituksessa, jotta heräätte. Maikkari nielaisi Hesarin uutisoinnin koukkuineen. Sdp on saanut Kokoomuksen kiinni, kyllä sen kannatus on pudonnut vähemmän kuin Kokoomuksen. Ei ole ihme, että Ben Zyskowiczin voi pian pongata Puolangalla ja Hyrynsalmella. Kokoomuskonkari on huolissaan kykypuolueen sulamisesta.
Soinin päivää
Poliittinen syksy kuumenee sekä Suomessa että Euroopassa. Hallituksen ja Hesarin hermot ovat riekaleina. Mikään ei kelpaa. Älkääs murjottako. Hapan ihminen ei pitkälle pötki. Katkeruus on tuhoava voima, menee sekä ilo että elämä. Ei euron takia surra. Kaikella on aikansa auringon alla. Nykyinen velkaeuro ei enää pitkälle potki. Tulee joko markka takaisin tai pohjoinen euro/markka/kruunu. Soinin päivänä tosikoille toisinajattelijan terveiset: älkää ottako itseänne noin haudanvakavasti. xxx Venäjän ulkoministeri Sergei Lavrov on älykäs ja huumorintajuinen mies. Ja kova mies. Suurlähettiläspäivillä hän varoitti Euroopan Unioninia Suvuttoman Iivanan kohtalosta. Enpä ole pitkään aikaan hyrissyt näin makeasti älylliselle sutkaukselle. Neuvostoajan kasvatti korosti  kristinuskon merkitystä Euroopan juurina. Luopujien laodikealaiset itsensä ylentäjät ympäri EU:ta tuskin edes ymmärtävät lyhytnäköisyytensä seurauksia. Ulkoasiainvaliokunnan puheenjohtajuus on mielenkiintoinen tehtävä. Siinä pääsee keskustelemaan ja kertomaan mielipiteensä muillekin kuin yhden totuuden putkiaivoille. Ei pidä tuijottaa itseään sokeaksi byrokratiaansa tukehtuvaan Euroopan Unioniin. Kuuntelen mieluimmin Sergei Lavrovia ja Paul Ryania kuin Jose Manuel Barrosoa. Ja niin muuten sinäkin. Kokeile joskus. Silti ei ole kotimaista toritilaisuuden voittanutta. Kun kaljakorin päältä puheen jälkeen laskeutuu maan pinnalle saamaan suoraa palautetta, sitä ei mikään voita. Arvosana annetaan välittömästi – ihmiseltä ihmiselle. Sieltä voima kumpuaa.
Ehdokashankinnan loppukiri
Perussuomalaiset tarvitsevat voimakkaan loppukirin kuntavaalien ehdokashankinnassa. Tänään ilmestyvä Perussuomalainen-lehti haastaa kaikki mukaan kirikierrokselle. Käymme paikallislehdissä tästä viikosta alkaen näkyvän ehdokashankintakampanjan loppukirin, jotta Perussuomalaisia kohtaan tunnettu sympatia ja kannatus saadaan kanavoitua poliittiseksi voimaksi Suomen kunnissa. Puolueemme sai eduskuntavaaleissa runsaat 560 000 ääntä.  Kun saamme tuosta joukosta edes yhden, 1 , prosentin ehdokkaiksi listoillemme on vaalivoittomme varma. Kuntavaalien ehdokashankinnan onnistuminen on puolueemme lähitulevaisuuden suurin haaste. Satsaan siihen kaiken voimani ja tarmoni seuraavan kuukauden aikana. Johdan esimerkin voimalla, kuten aina. Tule mukaan. Suomi ja Soini tarvitsee Sinut. xxx Ben Zyskowicz on tullut Kreikka-tuessa Soinin linjoille. Populismia? Zyskowicz on liikkunut kesällä kansan parissa. Kokoomuksen kannatus sulaa. Ennakoiko kokeneen kokoomuspoliitikon mielenmuutos laajempaa järjen valon pilkistystä Kokoomuksesta? Tuskin, mutta täydessä pimeydessä tulitikun raapaisukin tuntuu.
Europropagandaa elinkeinoelämästä
Euron tilanne huononee, propaganda kovenee. EK:n nolo Monti-sessio ei päätä palelluttanut. OP-Pohjolan Reijo Karhinen ja Koneen Matti Alahuhta ylistivät viikolla euron erinomaisuuta. Sanoista miestä sarvista härkää. Kun kerran euro on menestystarina, paljonko herrat ovat valmiita sijoittamaan yhtiöidensä varoja Espanjan tukemiseen? Entäs henkilökohtaisia varoja? Rahamiehet rahat liikkeelle. Espanja ei pelasta omia pankkejaan. Miksi suomalaisen veronmaksajan pitäisi? Italiakin pelastaa mainion-Montin johdolla Espanjan pankkeja. Miten? Ottamalla markkinoilta velkaa seitsemän, 7, prosentin korolla. Järjettömyys rehottaa. Tuskin Karhinenkaan ottaisi rahaa maailmalta firmalleen moisella korolla ja sijoittaisi ne Espanjan tukemiseen. Miksi sinun ja minun pitäisi! Kreikka tarvitsee uudet 20 miljardia. Mistä se kertoo? Tukipaketit toimivat? Ei tätä päättömyyttä voi vaieten katsoa. Olen vastannut myöntävästi kahteen puhekutsuun Englannissa.  Kuntavaaleja varten tehostan yhdessä Perussuomalaisten kanssa ehdokashankintaamme. On mielenkiintoista nähdä tuleeko Espanjan valtion tukipakettipyyntö ennen vai jälkeen kuntavaalien? Kommunistien perinnejärjestö vasemmistoliitto ja vihreät ovat hiirenhiljaa kaikesta. Vieläkö ne toimivat? Sijoittaisiko ay-liike eläkevarojaan tukipaketteihin? Urpilaisen vakuuksilla? Entäs EK? Johansson voi aloittaa, 100.000 on sopiva summa. Usko euroon ilman tekoja on kuollut.
Paul Ryan nostaa Romneyn kisaan
Usan republikaanipuolue haastaa tosissaan Obaman hallinnon. Paul Ryan nostaa Mitt Romneyn osakkeita. Tykättiin siitä tai ei. Sisäpolitiikka ratkaisee USAn presidentinvaalit. Tulee tiukka kisa, jossa vaihtoehdoilla on todelliset eronsa. Ryanin demonisointi on täydessä käynnissä. Vaarallinen mies? Vanhalle vallalle kyllä. Perheenisä.
Mario Monti
Italian pääministeri Mario Monti öykkäröi saksalaisessa lehdessä Suomelle. Mahtaa Montin maahantuojia nyt nolottaa. Monti piti esitelmänsä eurouskovaisten kokouksessa EKssa  ja paistatteli valtamediassa, joka raportoi ” loistavasta yhteisymmärryksestä”. Onkohan Ole Johanssonilla ja Teija Tiilikaisella nyt hyvä kokoomuslainen fiilis. Johanssonin ja Tiilikaisen Monti-ylistys on kiusallista jopa kaltaiselleni EU-kriitikolle. Tunnen myötähäpeää. Pääministeri Katainen.Teitä on uunotettu. Sattuuhan sitä, etenkin EUssa. Kyllä porukkaan on erehdytty. Montin kansanvaltaa ja parlamentteja ylenkatsovat lausunnot ovat käsittämättömiä. Kommunismi ja fasismi eivät koskaan ole parlamentarismia arvostaneet. Tähän seuraan Monti astui ja varmasti kastui. Monti menetti vaaleilla valitsemattoman uskottavuutensa paitsi Suomessa myös Saksassa.Kallis samba.EUn uskottavuushan on jo…MENNYT.
Tyhmä kysymys?
Euro on menestystarina, euro on menestystarina, euro ON menestystarina. Eilistä uutispäivää värittivät kaksi uutista; Perussuomalaisten gallupnousu ja Keskuskauppakamarin tilaama euroselvitys. Mielenkiintoisia molemmat, yllättäviä ei kumpikaan. Kävin eilen Huittisten markkinoilla. Perussuomalaiset kiinnostavat. Kenttäväki tekee työtä Ja se näkyy. Ylekin oli jalkautunut Jakomäkeen. Pisteet siitä. Toinen uutinen koski euroa ja sen tulevaisuutta. Suomen euroeron seurauksia ei tohdittu tutkia, mutta jotakin sentään saatiin aikaan. Luin mielenkiinnolla. Huomioni kiinnittyi  tutkimuksen tilaajaan, julkaisijaan ja tekijään. Tilaaja on Keskuskauppakamari keulakuvanaan johtaja Risto E.J.Penttilä. Julkaisija EU-jäsenyyden puolesta omilla rahoillaan propagoinut Helsingin Sanonat. Tekijä Oxford Economics. Arvostettu putiikki siis. Mielenkiintoinen asia on se, että yksi Oxford Economicsin Partneri on Oxford Analytica, jonka International  Advisory Boardista löytyy  mielenkiintoinen nimi. Tämä on ns. Tyhmä kysymys? Kuka hän on? Kun tilaaja tuntee tilattavan, on tulos varmasti oikea.
Palkkapankkini pääekonomisti
Käväisin Sastamalan Laiturikahvilassa. Mainio paikka. Hyvä palvelu ja maukkaat tuotteet. Laiturikahvilaan tulevat myös Iltapäivälehdet. Iltalehdessä palkkapankkini, Nordean, pääekonomisti Roger Wessman, arvioi lehden pyynnöstä The Wall Street Journaliin 9.5.2011 kirjoittamaani artikkelia. Wessmanin jäljiltä täytyi heti tarkistaa, että lompakkoni oli paikallaan takataskussa. Ovatko rahani turvassa, jos palkkapankkini pääekonomisti ei ymmärrä markkinatalouden perusteita? W-linja vaarantaa varasi. Sitten ymmärsin, pankkimies suojelee pankkien intressejä.Puhuu pankin pussiin. Sen lauluja laulat, jonka leipää syöt.  Voisiko Nordean pääekonomisti tai valtiovarainministeriön virkamies muuta julistaa kuin euron menetystarinaa tai pankkien pelastamista pankkituella veronmaksajien piikkiin? Piikki kiinni ja syylliset, mukaanlukien pankit, maksumiehiksi. Se oli linjani silloin, se on linjani nyt.
Ei Soinin vaaraa
Osmo Soininvaara hehkuu kuin kuudentoista karaatin guru väittäessään, että Timo Soinin linja on vaarallinen. Ei ole. Kertauksen vuoksi näkemykseni asiasta, pitää paikkansa edelleen. Tukipaketteja on tullut lisää ja tulee lisää tällä politiikalla. Soinin linja on toinen. On ollut koko ajan. Tämä sopii lomalukemiseksi niin pääministerille, valtiovarainministerille  ja päätoimittajille, jotka ovat kysyneet vaihtoehdon perään. Esitin sen jo 14 kuukautta sitten. Onko teksti epäselvää vai onko vika vastaanottajassa. Vai pitääkö koko teksti julkaista maksettuna ilmoituksena Helsingin Sanomissa? Konkretian perään on huudeltu. Ohessa parempi vaihtoehto, kertausta varten, ei aivan sanatarkka suomennos: Eurooppalaisten kriisimaiden tukipaketit eivät kannata Kun johdatin perussuomalaiset vaalivoittoon huhtikuussa 2011, lupasimme yhdessä vastustaa euroalueen tukipaketteja. Diagnoosi kun on selkeä: Eurooppaa vaivaa niin yksityinen kuin julkinen taloudellinen maksukyvyttömyys. Se muhii alueella kuin syöpäkasvain, ja ellemme operoi sitä pian, kohta koko ruumis on kuolemansairas. Tukipakettien todellisen luonteen ymmärtämiseksi on ensin tarkasteltava, kuka niistä hyötyy. Populistisyytöksiä pelkäämättä aloitan selvimmästä syystä: tavallinen veronmaksaja ei hyödy tukipaketeista lainkaan. Pientä ihmistä lypsetään ja hänelle valehdellaan estoitta, kunhan homma vain pyörii. Pienituloisen palkka laskee ja verot nousevat, jotta euroalueen pyramidihuijaus menestyy. Kaislikoissa suhisee, kun pankit ja poliitikot vahvistavat symbioosiaan: Poliittiset johtajat kiirehtivät pelastamaan pankkeja, jotka saamastaan tuesta kiitollisina suostuvat vastapalvelukseksi lainaamaan hallituksille yhä enemmän. Todellisessa markkinataloudessa huonoista valinnoista rangaistaan. Euroalueen markkinatalous toimii toisin: Sen sijaan, että luottotappiot olisi alaskirjattu, ne päätettiin siirtää veronmaksajien maksettavaksi lainojen, vakuuksien ja epämääräisten ja läpinäkymättömien rakenteiden kuten ERVV:n muodossa. Tukieuroja ei suunnattu velkaisten talouksien apuun vaan ne virtasivat Euroopan Keskuspankin ja avunsaajamaiden kautta suurten pankkien ja sijoitusrahastojen kirstuihin. Virallinen totuus on se, että vastaanottajamaat halusivat tällaista “apua”. Tämä ei kuitenkaan pidä lainkaan paikkaansa. Tukipakettien luonnollinen vaihtoehto olisi ollut maksukyvyttömyyden myöntäminen ja se, että yksityiset sijoittajat olisivat kansallisuudestaan huolimatta joutuneet nielemään tappionsa. Mutta siten ei saanut päästä käymään. Irlanti pakotettiin hyväksymään tukipaketti. Samoin kävi Portugalissa. Minkä tähden Bryssel-Frankfurt-akselin kiskurit pakottivat maat hyväksymään “elvytyspaketit”, joiden tiedettiin epäonnistuvan? Siitä syystä, että näiden lihavien EU-kissojen oli miellytettävä pankkeja, jotka eivät suutuspäissään välttämättä ilmestyisi enää rahoitusmarkkinoille huutamaan itselleen Espanjan, Belgian, Italian tai edes Ranskan joukkovelkakirjoja. Harmi heidän kannaltaan, että tämä taloudellinen ja poliittinen kartelli ei toimi. Tähän mennessä tehtyjen päätösten takia ihmiset Kreikassa, Irlannissa ja Portugalissa ovat jo joutuneet kärsimään. Maat eivät kykene säästämään ja kasvamaan niin nopeasti, että ne pystyisivät maksamaan velat, jotka Bryssel niiden kannettavaksi on auttamisen nimissä kasannut. Pysyvä vakausmekanismi EVM ei sekään ole oikea ratkaisu. Se vain vakiinnuttaisi jatkuvat tulonsiirrot yksityisiltä kansalaisilta federalistipoliitikoille ja valuutanhimoisille pankkiireille ja loisi valtavan moraalikadon ja tuhoaisi lopunkin kilpailun eurooppalaiselta pankkisektorilta. Onneksi mädännäisyyden leviäminen voidaan vielä pysäyttää. Pankit tarvitsevat rehelliset ja tiukat stressitestit. Poliittinen farssi on saatava päättymään ja sen sijaan tarvitsemme itsenäisiä ja luotettavia arvioitsijoita, joihin kuuluu myös sidosryhmiä ja akateemikoita. Me luotamme, mutta haluamme vielä varmistaa. Maksukyvyttömät pankit ja rahoituslaitokset tulee sulkea, jotta maksukyvyttömyysongelma saadaan poistettua. Markkinoille on palautettava epäonnistumisen vapauden periaate. Jos pankkeja pääomitetaan veronmaksajien rahoilla, siinä tapauksessa näiden pitää saada vastineeksi pankkien osakkeita ja koko johtokunta pitää vaihtaa. Mutta ennen kuin yhdenkään veronmaksajan osallisuutta voidaan edes harkita, valtioiden velkakirjojen arvoa on hiottava karkealla raspilla. Julkisen velan kohdalla vapaus epäonnistua on aivan oleellinen. Kriisistä selviäminen edellyttää merkittäviä velkajärjestelyjä. Markkinat rankaisevat kyllä epäonnistuvia maita, mutta ne myös unohtavat ja antavat nopeasti anteeksi. Nykyiset suunnitelmat tuhoavat eurooppalaisen reaalitalouden korotettujen verojen ja tulonsiirtojen muodossa. Siinä pienen ihmisen veroeurot kuskataan maksukyvyttömien valtioiden ja pankkien holveihin. Velkajärjestely, joka jättäisi valtion velkatason kestävälle tasolle ja rohkaisisi jälleen kasvuhakuiseen politiikkaan, voisi johtaa pikaiseen paluuseen kansainvälisille velkamarkkinoille. Kriisipaketeista puhuttaessa kyse ei ole vain taloudesta. Kansalaiset kokevat tulleensa petetyiksi. Irlannissa uudet hallituspuolueet lupasivat saattaa sijoittajat vastuuseen, mutta paineen alla rohkeus petti ja äänestäjät saivat jäädä pettymykseensä nököttämään. Euroeliitti on ilmoittanut, että Suomen tulee tiukasti sitoutua muiden euromaiden kanssa yhdessä tehtyihin päätöksiin, mutta sen sijaan Bryssel ei pukahdakaan siitä, pitäisikö kansallisten poliitikkojen sitoutua äänestäjille annettuihin lupauksiin. Opin jo lapsena, että maanosamme ei enää koskaan saa olla suursodan taistelutanner. Sisäistin arvot ja periaatteet, jotka alun perin innoittivat perustamaan nykyään Euroopan unionina tunnetun järjestön. Sellainen Eurooppa ja sellainen visio tarjosivat Suomen kansalle ja koko Euroopalle rauhan, joka perustuu demokratialle, vapaudelle ja oikeudenmukaisuudelle. Sellainen Eurooppa on kannatettava, minkä vuoksi nyt on tavattoman surullista nähdä, kuinka tämän tavoitteen vaarantaa poliittinen eliitti, joka on valmis uhraamaan tavallisten eurooppalaisten hyvinvoinnin turvatakseen suursijoittajien ja pankkiirien pyrkimykset. Timo Soini Teksti julkaistu Wall Street Journalissa, 9 toukokuuta 2011
Tutkitaan ja hutkitaan
Lomalaisen vaihtoehto. Kun Soini pyytää selvitystä – sitä pilkataan. Nyt kuitenkin selvitetään. Mitä pitää selvittää, miksi ja kenen toimesta? Ratkaisuehdotus: Oikeuskansleri tutkikoon virkansakin puolesta ovatko oikeusprofessorit oikeassa epäillessään hallituksen harhaanjohtaneen eduskuntaa ja rikkoneen eduskunnan tahtoa EVM-mekanismi asiassa. Totuus murtautuu aina lopulta esiin, kaivaa sen kuinka syvälle tahansa.
Kuninkuusravit ja kesälomaa
Viikonloppu sujui Kuninkuusraveissa Mikkelissä. Raveissa viihdyn aina. Satoi tai paistoi. Meni ja tuli tiliä. Raveissa rentoutuu. En ole uhkapeluri. Pelaan  maltillisesti. Minulle hevoset ovat pääasia, peli tulee hyvälle hopeasijalle. Kun pelaat, pelaa suomalaisia hevosia ennemmin kuin kanadalaisia jääkiekkoilijoita. Raha jää silloin kiertämään Suomeen. Suomenhevonen on kuninkaallinen eläin. Uusi kuningaspari taustajoukkoineen sopii jälleen esimerkiksi hyvin tehdystä työstä ja unelman täyttymisestä. Arvostan jokaista hevosta, joka radalla juoksee. Jotta pääsee edes starttiin, on takana valtava määrä työtä. Rahasija raveissa, ruokalappu viikoksi pariksi ilahduttaa joskus todella suuresti. Mitä maksaa päivä mielenterveyttä? Ei sille ole mitään hintaa.Hevosesta on monelle kaveriksi ja kumppaniksi. Ravit tarvitsevat kuninkaallisensa, isot kisat. Tämän lisäksi tarvitaan rehevä aluskasvillisuus, joka takaa harrastajapohjan.  Siksi mm. Pihtiputaalla, Jämsässä ja Lieksassa pitää ajaa kilpaa. xxx Pidän nyt kaksi viikkoa lomaa. Kuntavaalit tulevat. Suunnitelma on valmis. Tulossa on kunnon kisa. Saamani palutteen perusteella kansa tykkäsi reippaasta yhteenotosta Espanjan pankkituesta päätettäessä. Vanha vennamolainen totuus tuli todistetuksi. Viesti meni perille jopa kokoomuslaisille. Puhuin tarpeeksi hitaasti ja toistin sanoman riittävän monta kertaa. xxx Espanja sai pankkitukensa. EU-uskovaiset höpöttävät pankinjohtajien bonusten leikkaamisesta ja kurin lisääntymisestä. Espanjan pankit ovat nyt siinä kunnossa, ettei bonuksia ole edes tulossa, joten vasemmiston tavoite toteutuu… Oikea kysymys väsyneelle vasemmistolle ja pankkien pelastajille  on, mitä jo maksetuille bonuksille tehdään? Financial Timesin mukaan espanjalaisen pankin pääpomon eläkepotti on 86,6 miljoonaa euroa. Tätä porukkaa nyt pelastetaan…sinun rahoillasi. Esimerkkejä on pilvin pimein, mutta päähallituspuolueiden  papukaijapropaganda puhuu palomuurista. Luvassa on kuulemma tiukennettua pankkivalvontaa. Valvojina samat huijarit, joiden myötävaikutuksella koko pankkikriisi ja kiinteistökupla syntyivät. Tiukka pankkivalvonta…älkää nyt viitsikö… Raamatullinen monsuuni pyyhkii EU:n menestystarinaa. Siis sitä, joka takaa rauhan ja vakauden Euroopassa. Banaanit  ja lakritsat ovat lopussa – juhlat on ohi. Paitsi pankeilla ja niiden johtajilta, jota istuvat pelastusveneessä.
Missä EU? Tässä ongelma.
EU-asioista on haastavaa sanoa mitään järkevää. Kollegani, tarkka ja tunnollinen, Mauri Pekkarinen onnistuu tiivistämään uusimman EU-kuprun tämän aamun Helsingin Sanomissa:” Tämä on tällaista venyttelyä että! Kun eduskunta sopimusta käsitteli, nimenomaan iloittiin, että huraa, saadaan ensisijaisen velkojan asema.” Vakuudet, takuudet, takuukset, ERVV, EVM, komissio, ministerineuvosto, huippukokous, komissaari, coreper, yhteisömetodi, EKP, läheisyysperiaate….tarve selkokieliseen ilmaisuun on huutava. Uusin EU-sotku on hallituksen sylissä. Kesäkuun lopulla eduskunnassa hyväksytyn EVM-sopimuksen piti olla ratkaisu EU:n talouskriisiin. Tuli yksi ongelma lisää. Hallitus on selityksen velkaa, ministeritasolta.
Vakuudeton-Vapaavuori
Kokoomuksen eduskuntaryhmän puheenjohtaja Jan Vapaavuori avautuu vakuuksista ja pitää niitä tarpeettomina tämän päivän Helsingin Sanomissa. Sanoma ja Helsingin Sanomat eivät ole sattumalta valittuja. Päähallituspuolueen eduskuntaryhmän puheenjohtaja vetää maton varapääministeri Jutta Urpilaisen alta hankalien vakuussopimusneuvottelujen  ollessa kesken. Vapaavuori heikentää ratkaisevasti Suomen neuvotteluasetelmaa. Ilmeisen tietoisesti. Hallitus on kriisissä, jopa hallituskriisissä. Pääministeri Jyrki Kataisen kannanotto on tarpeen. Kumpi on rakkaampi Vakuudeton-Vapaavuori vai varapääministeri Urpilainen? Tuli valinnan paikka. SDP: n todellinen karva on nyt testissä. Jos olisin tutkiva tai hutkiva journalisti, kysyisin Liisa Jaakonsaaren ja Paavo Lipposen kantaa. Demareiden kokoomusosastolta. Onko hallitus lipsumassa omasta ohjelmastaan? Perussuomalaisten kanta on selvä. Me emme osallistu eurooppalaiseen pankkitukeen. Espanjalaiset pankit voidaan pilkkoa ja pelastaa, mutta ei suomalaisten verovaroilla. xxx Vapaavuori kiirehti ilmoittamaan, että Kokoomuksen eduskuntaryhmän puheenjohtajan kanta ei ole Kokoomuksen kanta. Mihin muihin Vapaavuoren sanomisiin pätee tämä periaate? Jokohan pian Paavo Arhinmäki herää? Tai siis Saramo.
Luu paistaa
YLEn  tilaama tutkimus suomalaisten euro- ja tukipakettimielipiteistä on kypsää kauraa. Eliitin EU-juhlat ovat ohi. Hallituksen on tultava Perussuomalaisten linjoille – kansan enemmistö siellä jo on. Luu paistaa. Asia on vakava ja vakavasti otettava. Totuus on kohdattava, eikä se pakene, vaikka  sen kuinka syvälle kaivaa. En ilku. Totean, että nauru on loppunut, eikä pölhöpopulismista enää puhuta eurokriisin kanssa samassa lauseessa. Kävin aamulla Joensuun torilla. Pitkän työuran tehnyt duunari antoi  minulle kannustavat terveiset ja äänituen . ”Pysy rehellisenä ja puhu karvalleen totta. Ja niin, sen EU: n saa viskata keppihelvettiin. ” Pidän mielessä.
Pistesijoilla
Eurokriisi ei pidä lomaa – eikä salli sitä päättäjille. Amerikkalainen aviisi Business Insider sijoitti minut samaa kastiin Obaman, Merkelin ja kumppaneiden kanssa. Ilokseni Hans-Werner Sinn ja Ron Paul eivät ole huonoa seuraa. Olemme lehden  mielestä vaarallisia globaalitaloudelle. Voi olla. Vielä vaarallisempaa on nykyinen edesvastuuttomasti hoidettu velka- ja pankkikriisi. Sinänsä listaus ei hirveästi yllätä, sillä The Wall Street Journalissa toukokuussa  2011 julkaistu artikkelini sai maailmalla runsaasti huomiota ja on poikinut paljon esiintymis- ja puhepyyntöjä. Syksyllä kierretään kotimaata ja tehdään muutama keikka ulkomaille. Listauksesta ei pidä riehaantua suuntaan tai toiseen. Se kertoo sen, että Suomeakin seurataan ja perustellut näkökannat otetaan huomioon. Perusuomalaisten leimaaminen huuhaaksi ei onnistu, eikä sille ole perusteita. Pistesijalle pääsy kertoo yhden asian; viesti on mennyt perille. Jytky toimii. Gallupit eivät äänestä, vaalitulos ratkaisee. Arkinen työ tuo tulosta – oikoteitä ei ole.
Keskusta on irtautunut Olli Rehnin linjalta
Komissaari Olli Rehn ei nauti enää Keskustan luottamusta. Ei ainakaan, jos katsoo Keskustan kannanottoja EU-kriisin. Mauri Pekkarinen on ottanut Keskustan EU-politiikan johtajuuden sekä EU-valiokunnassa että julkisuudessa. Keskusta on irtautunut Olli Rehnin linjalta. Tämä linjamuutos on merkittävä ja repäisee väistämättä railon Keskustan sisälle. Olli Rehnin suuri tukija on Kokoomus. Tällä menolla Alexander Stubbille kaavailtu komissaaripaikka voi lipsahtaa myös ensi kaudeksi Olli Rehnille. xxx Eurokriisi ei annan hetken rauhaa. Moni on jo kyllästynyt aiheeseen. Se on inhimillistä. Silti oma päätösvalta, omat rahat ja oma ja lasten tulevaisuus kiinnostavat. Siksi siitä puhun ja kirjoitan. Olen esittänyt jo pitkään, että Suomi selvittäisi eurosta eroamisen mahdollisuudet. Professori Vesa Puttonen kertoo tämän päivän Aamulehdessä olevansa samaa mieltä. Valinta Suomessa tehdään ennen pitkää Olli Rehnin ja Kokoomuksen linjan ja Timo Soinin ja Perussuomalaisten linjan välillä. Muut puolueet  ovat siltä väliltä ja joutuvat valitsemaan puolensa. Myös Sinä, suomalainen, valitset jomman kumman tien. Muita vaihtoehtoja ei enää ole.
Etsintäkuulutus – missä Víhreät ja Vasemmistoliitto?
Vanhat puolueet tiedetään. Niiden laiva kyntää syvällä. Mihin politiikasta ovat kadonneet Vihreät ja Vasemmistoliitto? Vieläkö ne toimivat? Vihreät ovat tehtävänsä ilmeisesti täyttäneet. Tässä sommitelma ilmoitukseksi Suomen Pravdaan Äänestäjät! Olemme täyttäneet lupauksemme: –          olemme ajaneet teollisuuden työpaikat alas, ei enää saasteita –          olemme kiristäneet verotusta, loppuu lihansyönti –          olemme puolittaneet puolustusvoimat –          olemme vapauttaneet myymälävarkaat rangaistuksista –          olemme kädet pystyssä kerjäläisongelman kanssa,  Euroopan taskuvarkaita on myös  Helsingissä –          olemme vähentäneet uskonnonopetusta ja aikaistaneet pakkoruotsin päiväkoteihin –          olemme pysäyttäneet ilmakehän lämpenemisen (käymällä kaikissa ilmakehän lämpenemiskonferensseissa) –          olemme lähettäneet rahanne aurinkorannikoille Kun saamme aikaiseksi eutanasian & homoliitot, voimmekin lopettaa toimintamme. xxx Entäs Vasemmistoliitto?  Täydellinen takinkääntö sekä Euroopan Vakausmekanismissa että eurooppalaisessa pankkituessa. Ainoa uutinen mitä ko. puolueesta löytyy käsittelee Pride-kulkuetta. Pitäisi tietenkin kysyä myös, missä on Vasemmistoliitto, mutta se on ehkä lopettanut toimintansa, kun ei ole kuulunut mitään muutamaan kuukauteen. Onhan Vasemmistoliitto toki saanut jotain aikaan: lienee lapioinut RAY:tä kasapäin rahaa kommareiden entisille nuorisojärjestöille ?  (lue: nykyisille haamueläkeläisjärjestöille). Tämän lisäksi entinen radikaali Jussi Saramo on sijoitettu Veikkauksen hallitukseen. Onko Arhinmäki nielaissut potkupallon, kun ei ole kuulunut inahdustakaan? Vai johtuuko hiljaisuus jalkapallon EM-kisojen boikotoinnista? En minä sillä kysele, että minulla punavihreitä ikävä olisi. Suomen Pravda huolehtii heidän julkisivustaan, vaikka he eivät itse mitään tiedotakaan saati tee.
Pankkituki-Paavo ja Kässi-Katainen
Kuuden puolueen ääripäähallitus tuottaa outoa politiikkaa. Viimeisin yhteishanke on euroopanlaajuinen pankkituki. Pankkituki-Paavo ja Kässi-Katainen ovat vieneet suomalaisen veronmaksajan tukemaan espanjalaisia pankkeja. Tämä totuus valkenee Suomen kansalle Kun EU-kokouksen päätökset avataan Suomen kansalle. Siinä sivussa Suomen hallitus kannattaa lähes kymmenen miljardin apupakettia Kyprokselle. Maa, jonka BKT on 17 miljardia…. Hallitus toitottaa torjuntavoittoa. Voitot menevät muille maille. Lasku tulee meille. Sinä maksat!
Katiaisen monojen rasvaajat
Vasemmistoliitto ja Kristillisdemokraatit ovat hallituksen nolot apupuolueet. Häpeä paistaa päivien päähän. Median pumpulipilvessä kelluva Vasemmistoliitto äänesti EU:n pysyvän vakausmekanismin puolesta. En ole nähnyt vielä yhtään takinkääntöjuttua maamme mediassa. En edes Suomen Pravdassa, johon asetan toivoni. Ehkäpä Teemu Mäki ja Paleface palauttavat uskon kommunismiin vastavirtaliikkeenä. Kristillisdemokraatit vaikuttivat hallituksessa siten, että uskonnonopetusta karsitaan. Tilalle saadaan pakkoruotsia jo kuudennelta luokalta lähtien. Pääseekö Päivi Räsänen yhtä helpolla kuin Paavo Arhinmäki? Vihreät on tulevaisuuspuolue? Vihreät edustajat taisivat olla jo tulevaisuudessa, sillä heitä ei ollut yhtään paikalla, kun Suuri valiokunta tänään kokoontui. Mikä meteli siitä nousisi, jos Perussuomalaiset puuttuisivat EU-valiokunnan kokouksista? Vihreät saavat kaiken anteeksi, vaikka eivät edes pyydä. Pääministeri Jyrki Katainen voi olla tyytyväinen: Monot pysyvät hyvässä rasvassa, apupuolueiden kiillottamina. Kun ensin on myyty aatteet ja sitten periaatteet, on matka tasaista. Ja ainahan siltä Soinilta voi kysyä jostakin seitsemän äänen varavaltuutetusta.
Hyvää Juhannusta
Synkkä uutinen Eduskunnasta ennen kivaa keskikesän juhlaa on EVM-sopimuksen hyväksyminen. Sen takia SINÄ maksat ja paljon. Perussuomalaiset äänestivät vastaan. Perussuomalaiset esittelivät puoluetoimistonsa yleisölle ja julkiselle sanalle. Suomalainen työ, pienyrittäjyys, työmies ja työnteko ovat kunniassa. Suosi suomalaista, osta kotimaista. Se on Perussuomalaisten linja. Nyt ja aina. Hyvää Juhannusta koko Suomeen!
Kiitos Kajaanista
Sain viettää syntymäpäiväjuhliani puolueystävieni kanssa Kajaanissa Puolueneuvostomme iltajuhlan yhteydessä. KIITOS ystävät. Nautin tilaisuudesta täysin siemauksin. Onnistunutta  kokousta seurasi hieno illanvietto, jossa näin pelkästään iloisia kasvoja, yhteisen työmme tekijöitä. Perussuomalainen puolue on poliittinen kotini rakas ja raskas. Arjen ja juhlan antaja. Ilta huipentui Status Quo Tributen keikkaan. Pojat tulivat Turusta tuomaan musiikillisen megalahjan. Kyllä viisikymppisestäkin vielä settiä irtoaa. Kiitos Turkkusen ja Keski-Suomen musiikkimiehille. Rock and Roll. Kiitos kaikille minua monin tavoin muistaneille. Kiitokset, toivotuksista, onnitteluista rukouksista ja lahjoista. Kaikki ovat perillä –  Soinin sydämessä. Katso onnittelukuvat tästä .
Osui ja upposi
Tein tänään pikkuisen kantohommia. Hain eväät Heseburgerista. Vuoroesimies huusi jo kaukaa: ”Terve Timo, täällä painetaan töitä, jotta Espanja saa rahansa.” Osui ja upposi. Kyllä kansa tietää!
Kuningas jalkapallo
Jalkapallon EM-kisat alkoivat. Eläköön kuningas jalkapallo. Monet EU-johtajat boikotoivat Ukrainan osuutta kisoissa. Mitä EU edellä, sitä Paavo perässä. Siis peesissä. Muistan hyvin olympialaiset sekä 1980 Neuvostoliitossa että 1984 Yhdysvalloissa. Boikotit rehottivat. Silloin urheilijat jäivät pois, nyt jäävät urheiluministerit. EU-komissaareja tuskin kenenkään on ikävä, sillä heidän työnsä jälki puhuu puolestaan. Kisoja he kuitenkin katsovat – kotisohvalta. Tekopyhää. Pieniin ja isoihin maihin sovelletaan eri sääntöjä. Muutama vuosi sitten olympialaiset olivat Kiinassa, maassa, jossa kuolemanrangaistus on arkipäivää. Ei se EU-johtajien aitiorauhaa häirinnyt. Mitä hyvää olympiaboikotit vuonna 1980 ja 1984 tuottivat? En pidä urheilun ja politiikan sotkemisesta toisiinsa. Jalkapalloa pelanneena ja sen suurkuluttajana keskityn peliin. Se on aikaa, 90 minuuttia, jolloin politiikka ei ole mielessä. Tuosta 90 minuuttisesta en aio luopua. Toivon, että kisat Ukrainassa menevät hyvin. Se on parasta myös ihmisoikeuksille Ukrainassa. — Pari sanaa politiikkaa. Tämä kun on poliittinen ploki. Politiikassa ei pidä selittää – vastustajasi eivät sinua usko, kannattajasi eivät selityksiäsi tarvitse. Olen Jussi Halla-ahon sakkotuomiosta sanottavani sanonut. Sakkotuomion julkistaminen ” sattui ” samaan  päivään EU:n talouskriisiä käsittelevän välikysymyksemme julkistamisen ja tiedottamisen kanssa. Sakoista saimme Helsingin Sanomiin koko sivun, välikysymyksestä emme riviäkään. Sattumaa sekin? Vai rakkaudestako hevonen potkii? Huomenna tämä asia on toisin. —- Tänään keskityn jalkapalloon sekä livenä että kuvana.
Hesarin nollatutkimus – Kepu ei kiinnosta ketään!
Helsingin Sanomat on asettanut gallup-demokratian etusijalle journalismiin nähden. Uusin pohjanoteeraus oli tänään julkaistu kysely Keskustan tulevasta puheenjohtajasta. Tutkimuksen tulos oli, että 54 prosenttia ei osaa sanoa. Miten tämä uutisoidaan.? Sekä YLE:n että MTV:n sivuilla julistetaan Väyrysen ja Puumalan olevansa kansan suosikkeja. Oikeampi otsikko voisi olla, että Keskustan johtokisa ei kiinnosta kansaa. Kuinka se voisikaan, kun Keskustan omaan jäsenäänestykseen osallistui vaivaiset 10 prosenttia jäsenkunnasta. Palstatilaa Keskusta on saanut puhenjohtajavaaliinsa hyllymetrikaupalla, vaikka ketään ei kiinnosta – ei kepulaisia , eikä muita. On hyvä, että Hesarin politiikan toimituksen esimies, Marko Junkkari,  lupaa lehdessä parannusta työnantajansa tutkimuksiin. Professori Pertti Suhosen kritiikki toi tulosta. Jään mielenkiinnolla odottamaan. Voihan Hesarin yllättää – positiivisestikin. Voihan?
Gallup-suopaa kansalle
Mitä gallupeista pitäisi ajatella? Tämän päivän YLE-gallup on pitkänenä punavihreille. Tuli eutanasiaa Haavisto-ilmiölle. Ei mennyt puoluekokous harakoille. No. Gallupit ovat gallupeja, silloinkin kun ne näyttävät Perussuomalaisille nousua, niin kuin nyt. Yhteen asiaan on kuitenkin pakko palata: Kuka selittää minulle Perussuomalaisten Maikkarin korjauskertoimilla painotetun kuntavaaligallupin 5 prosenttia verrattuna YLE:n 15, 9 prosentin eduskuntavaalikannatukseen? Helsingin Sanomien pääkirjoitus ehkä? Se, kun on hyvä selittämään. Etenkin euroa. Alkavalla viikolla talletuspako Espanjasta jatkuu…Kauan eläköön euron ”menestystarina”.
Vihreät hukkasivat Haavisto-ilmiön
Suomen Pravda, Helsingin Sanomat, julkaisivat gallupin, jonka mukaan Perussuomalaisten kannatus yli kaksinkertaistuu kuntavaaleissa. Se ei ollut uutinen punavihreän politiikan toimituksen mukaan, pääkirjoituksen mukaan sentään oli. Leipätekstissä. Perussuomalaisten kuntavaalikannatusta verrataan eduskuntavaaleihin, vihreiden kannatusta ei verrata presidentinvaaleihin. No nehän ovat eri vaalit, niin ovat. Molemmissa on laskua, toinen on uutinen. — Vihreät ovat viidessä kuukaudessa hukanneet ainutlaatuisen Haavisto-ilmiön hedelmät. Sain eilen käsiini Sydänten Presidentti-kirjan. Se on karua kertomaa vihreästä perheonnesta. Punavihreä toimittajakunta varmasti tiesi kampanjan ristiriidoista, mutta hyvä-vihreä-verkosto toimi. Bra, Ultra-Bra. Antijytkyn jytkyantina ei tullut edes toimialajohtajan paikkaa Helsinkiin. Kokoomuskin hylkäsi puisto-osastonsa. — Mutta valoa, vai Valtaoja, näkyy jo tunnelin päässä. Vihreä viikatemies vuoteesi viereen- linja on tuonut tulosta. Tähtitieteiljä Esko Valtaoja vetää vihreiden vaalivankkureita pää märkänä. Valtaoja vihreiden valtuustoehdokkaaksi – siinä olisi uutista. Ja minäkö en vihreistä välitä? Älkäähän nyt hyvät hajuherneet, Valtaoja on viiden pisteen vihje. Minäkin olen teistä huolissani. Kohtuullista vaalimenestystä. — Haavisto-ilmiö hukattiin, mutta valtiovarainministeri Urpilainen on löytynyt. Ohutsormisten Bilderberg-kokouksesta Yhdysvalloista. Sponsoroiko matkan Suomen Kansa vai SDP? Pekka Tiinanen on varmasti lentokentällä vastassa. Kyllä kansa tietää, kun sille kerrotaan. —
Syntymäpäivä
Synnyin 50-vuotta sitten Rauman aluesairaalassa. Isän työn mukana tulimme Iivisniemeen, äiti, sisko ja minä. Iivisniemessä  hetki sitten havahduin tuttuun lintujen lauluun. Tähän väliin mahtuu matkaa ja mielipiteitä. Oman perheen perustaminen. Syntymäpäivä, siihen liittyvät haastattelut, onnittelut, tunteet ja tuntemukset kirvoittavat kommentoimaan. Pistämään ajatuksia biteille ja paperille. Elämä on ihmisen parasta aikaa. Maailman parhaan mäkimiehen miete. Totta tänään. Päivänsankarina päivänpolitiikka tuntuu pieneltä, ihminen isommalta, sana suurelta. Kuka on sinun elämäsi tärkein ihminen? Sinä itse. Tunnustit tai et. Miten minusta tuli minä. Siinä ylen hyvä kysymys. Vastaus vaikeampi. Minä pidän tärkeänä perhettä, ystäviä, palloa, puoluetta, rakkautta, kärsimystä, uskoa ja useita muita. Kun muistelee menneitä , on varottava muistelemasta asioita mieleisekseen, itseään paremmaksi kuin on. Veikko Vennamo ja Johannes Paavali II. Siinä nuoruuteni sankarit. Ja jälki kohdallani sen mukaista. Paljon ne selittävät,eivät kuitenkaan kaikkea. Politiikka ja usko, julkinen minä. Kyllä se kuva aika oikea on, vaikka ei aina itseäni miellyttävä. Niin on kuin on ja jopa näyttää siltä. Sekä kommunismi että natsismi saivat ja saavat vereni kiehumaan, inhoni iholle,  malttini murtumaan.Pieneltä näyttää päiväkohtainen Pimeyden ydin, Bryssel,  näihin sysimustiin synkkyyksiin suhteutettuna. Ei kaikki ole huonommin kuin ennen. Paljon on paremmin. Täydellistä ei tietenkään. Pahuus ei ole pelkkää hyvyyden puutetta. On personnallista pahaa ihmisten sisällä ja ulkopuolella. Minussa, meissä, mailmassa. Olen optimisti. Mitä muuta Perussuomalaisten puheenjohtaja ja Millwallin kannattaja voi olla? Pieni tyttö Tahririn aukiolla myymässä nenäliinoja katsoi minua suoraan sieluun. Toivoa on oltava. Kiitos ystäville ymmärryksestä ja kansalle kannatuksesta sekä kilpailijoille kovistakin kokemuksista, että olen saanut tätä polkua kulkea, varjelus varjona vieressä. Elämä on lahja, siksi sitä puolustan, siitä nautin. Sellaisena kuin se on. Heräsin kauniiseen päivään. Kiitos Isälle ja ihmisille.
Jytkyt sulattajat
Jytky on olemassa. Perussuomalaisilla on 39 kansanedustajaa. Ei se gallupeilla ole mihinkään muuttunut. Eduskuntavaaleihin on yli 1000 päivää aikaa. Tämän päivän mielipidetiedustelut eivät kerro yhtään mitään seuraavien vaalien tuloksesta. Gallupeissa on tullut nenään. Kokonaan oman lukunsa galluphistoriaan kirjoitti MTV:n uutiset. Perussuomalaisille luvattiin suoralla tuloksella 12,1 prosenttia. Jollain ilveellä korjauskertoimien jälkeen kannatukseksi saatiin 5 prosenttia! Tulos oli aivan posketon. Ei ole ihme, että asiaa kommentoimaan pantu toimittaja Timo Haapala hikoili kuin saunassa, You Tube hitti varmasti kuntavaalien molemmin puolin. Jos Perussuomalaiset  kaksinkertaistavat kuntavaalituloksensa saako Jytky sulamistuomion? Paljonko siis pitää voittaa, jotta se on voitto? Sain vuonna 2006 presidentinvaaleissa 3, 4 prosenttia ja noin 103.000 ääntä. Viime talvena tulos oli 9,4 prosenttia ja 287.000 ääntä. Jytky on sulanut ylöspäin. — Olen kritisoinut pääkirjoittajia – aiheesta. Helsingin Sanomat ja Kaleva saavat mitalisijoilleen kilpailijan. Savon Sanomat. Sen torstainen pääkirjoitus oli kevyt kuin poutapilvi. Kirjoittaja ei erota populismia pop-musiikista. EU ei ole menestystarina – edes Savossa. Kansa ei äänestä väärin, mutta EUssa kansa pistetään äänestämään uudestaan, jos brysselisteille mieleistä tulosta ei heti saada. Ja sen on Savon Sanomien mukaan aivan oikein. Toivottavasti maikkarin katsojaluvuissa ei käytetä samoja korjauskertoimia kuin firman gallupeissa…
Vihreät: Eutanasiaa eläkeläisille!
Vihreät ottivat asiakseen  leikkiä elämän ja kuoleman herraa. Eutanasiaa ensin eläkeläisille ja sitten muille? Kyse on nyt Vihreiden virallisesta linjasta. Jokainen ihminen on vapaa ajattelemaan mitä hyvänsä, puolue on velvollinen ajamaan omaa ohjelmaansa. Keräävätkö vihreät keskuudestaan ensimmäiset vapaaehtoiset luvalla tappajat? Löytyykö eduskuntaryhmästä vapaaehtoisia avustajia? Kestääkö kantti henkilökohtaisesti vastata hyväksytystä linjasta? Mitä sanoo hallituskumppani Päivi Räsänen? Maistuuko hallitusvastuu kuoleman kulttuurin edustajien rinnalla? Entäs pääministeri Katainen? Aloittavatko vihreät nimenkeräyksen eduskunnassa eutanasian sallimiseksi,  tottahan toki vihreäpuolue lakialoitteen asiasta tekee. Kärsiviä ihmisiä pitää auttaa – ei tappaa. Kivunlievitys ja arvokas saattohoito on todellista inhimillisyyttä, jota kannatan. Eutanasian kannattajia on varmasti eri puolueiden – myös Perussuomalaisten äänestäjissä.  En istu päivääkään sellaisen puolueen johdossa, joka kannattaa puolustuskyvyttömien surmaamista.  Eutanasialla tai ilman.
Oikeassa olemisen sietämätön taakka
Euro tömähtää – sinä katselet. Kaukoviisautta vaiko jälkiviisautta? En väitä mitään, koska minun ei tarvitse. Riittää että listaan jälleen kerran mitä olen eurokriisistä sanonut ennen muita poliitikkoja ja sekalaista seurakuntaa ”vastuunkantajia”. Alla plokini tiivistelmät, kronologisessa järjestyksessä päivämäärineen, mitä olen kriisiytyvästä Euroopan Unionista ja sen takkuisesta talouspolitiikasta kirjoittanut, sanonut ja puhunut. Olen naureskelijoista piittaamatta pysynyt linjallani, jonka tiedän oikeaksi. Olen ammattipoliitikko jonka tehtävänä on toimia Suomen kansan parhaaksi. ”Vastuunkantajat” kanniskelevat vastuuta ympäriinsä ja miettivät minne tämän kantamuksen voisi laskea. Minä en kanniskele vastuuta ympäriinsä vaan pidän sen rohkeasti sylissäni. Vastaan tietenkin toimistani, vastuuntunnettani minun ei tarvitse jokaisessa haastattelussa tilaisuuden tullen todistaa. Asennetta EU:n ongelmiin en löytänyt vahingossa, viikko sitten tai vuosi sitten. Se oli oikea alusta lähtien. V 2006 sanoin että missä EU jne…. Naurajien määrä vähenee. Alla yhteenvetona kirjaimen tarkkuudella kirjoittamastani ja sanomastani. Linja on pysynyt. Tarkista ja jos löydät virheitä, ilmoita minulle heti. TS Jatka lukemista Oikeassa olemisen sietämätön taakka →
Missä EU – siellä ongelma
Sama lippalakki ei sovi omenalle ja melonille. EU ei ole demokratia vaan byrokratia. EU-kansanäänestyksestä tulee AINA oikea tulos. Jos ei ensimmäisellä kerralla, sitten äänestetään uudestaan. EU on ikuinen, niin väitettiin Neuvostoliitostakin. Itsenäisyyden asia ei vanhene koskaan. Itsenäisyys on päivän lähempänä.
Kreikka-vakuudet, salailu ja VM:n silmänkääntötemppu
Vähän aikaa sitten hallitus jakoi taas Kreikalle suomalaisten veronmaksajien rahaa. Kreikalle, jonka letku on mennyt pahan kerran solmuun. Vastineeksi Suomi sai ”vakuudet”. Niin hyvät, että ne piti salata. Asiantuntijat raivostuivat ja valittivat . Oikein. Myös perussuomalaiset valittivat. Oikeuteen . Ministeriö säikähti. Heräsi huoli, että KHO saattaisi vaatia ihan oikeaa julkisuutta asialle. Niinpä VM myönsi toimineensa lainvastaisesti Kreikka-vakuuksien salaamisessa ja julkisti osan vakuussopimuksesta . Ei vakuus, vaan johdannaissopimus Ministeriön päätös on kahdella tavalla mielenkiintoinen. Ensinnäkin se vahvisti sen, mitä me arvelimme heti helmikuussa: niin sanotut ”vakuudet” ovatkin monimutkainen TOTAL RETURN SWAP –johdannaissopimus . Olimme jälleen oikeassa. Olimmeko oikeassa myös siinä, että pahimmassa tapauksessa ”vakuudet” kattavat vain 20 % Suomen antamista lainatakauksista? Kyllä : senkin on ministeriö nyt myöntänyt . Aluksi ei myöntänyt. Pahin tapaus voi olla pelottavan lähellä, kun Espanja luisuu letkun päähän ja Suomen ylitakaukset astuvat voimaan. Tämä tarkoittaa myös sitä, että VM:n laatimat selitykset eduskunnalle Kreikka-vakuuksien sisällöstä eivät ainakaan täysin vastanneet todellisuutta. Oikeudellisesti kyseessä ei ole vakuus, vaan johdannaissopimus. Päätösmallissa ministeriö antaa lisäksi ymmärtää, että salaamisen taustalla oli pyrkimys välttää Kreikan velkojen panttaamattomuussitoumusten laukeaminen: ”Toteutustapa määräytyi pitkälti Kreikkaa koskevien rajoitteiden perusteella. Osaan Kreikan valtion velkakirjoista sisältyy ns. panttaamattomuussitoumuslauseke, jonka mukaan kyseisen velkakirjan haltijan asemaa ei saa heikentää suhteessa muihin velkojiin, tai velka erääntyy välittömästi Kreikan valtion maksettavaksi. Järjestelystä sovittaessa lähtökohtana on pidetty, että sen toteuttamista koskevat asiakirjat ovat luottamuksellisia.” Monet asiantuntijat arvelivatkin julkisuudessa, että tämä olisi yksi syy sopimuksen salaamiselle. Kun se on salattu, muut velkojat eivät voi valittaa asiasta. Ei julkistus, vaan silmänkääntötemppu Ministeriön takinkääntö on toiseksi mielenkiintoinen siksi, että se ei julkista mitään. Kyseessä on silmänkääntötemppu. Julkistetuissa papereissa on niin vähän tietoja, ettei niiden perusteella voi sanoa mitään sopimuksen todellisesta sisällöstä. Tämä ei ole vain minun asiantuntematon mielipiteeni. Varman korkosijoitusjohtaja Wilhelm Backlund sanoi Ylen haastattelussa , että VM:n julkistamat asiakirjat eivät kerro mitään siitä, miten edullinen vakuusjärjestely on Suomelle: ”Faktisesti tästä sopimuksesta on poistettu kaikki oleellinen taloudellinen tieto. Eli näistä sopimuksista ei saa mitään uutta muuta kuin varsinaiset lomakkeet. Sisältö on poistettu kokonaan.” Tämähän on niin kuin asunnonvälittäjä kertoisi kuluttajalle: ”Olet ostanut asunnon. En voi kertoa, miten iso se on, mitä se maksoi ja missä se sijaitsee… Tässä ovat nämä sopimuksen mallipohjat, ole hyvä!” Harhaanjohtavia tietoja? Ministeriön toiminta tekee pilkkaa julkisuusperiaatteesta. Taloudellisten tietojen täydellinen salaaminen on hyvin kyseenalaista tapauksessa, jossa puhutaan jopa miljardien eurojen riskeistä suomalaisille veronmaksajille. Tietojen jatkuva pimittäminen on erityisen huolestuttavaa, kun otetaan huomioon, että on syytä epäillä ministeriön johtaneen eduskuntaa ja kansalaisia harhaan aiemmilla tiedoillaan. Suomi ei ole saanut lainkaan vakuuksia, vaan monimutkaisen total return swap -johdannaissopimuksen. Asiakirjat osoittavat, että perussuomalaisten spekulaatio oli oikeaa. Se tarkoittaa, että ministeriön laatimat julkiset asiakirjat olivat ainakin todennäköisesti harhaanjohtavia. Nyt ei julkisuudessa ole lainkaan tietoa siitä, mitä sopimus TODELLA sisältää – eli mitä se Suomelle maksaa ja mitä riskejä se tuo mukanaan. Voimme olla väärässä. Sitä on mahdoton tietää, kun olennaiset tiedot on salattu. Mitä seuraavaksi Tulemme valittamaan uudesta päätöksestä. Demokratiaa on kunnioitettava. Uskomme, että KHO ymmärtää, mistä on kyse. Nyt ei ole kyse poliittisesta kilpailusta, vaan suomalaisen kansanvallan ja julkisuusperiaatteen tulevaisuudesta. Eikä kaikkea tarvitse julkistaa. Meitä kiinnostaa vain yksi dokumentti: Total Return Swap Confirmation . Sieltä löytyvät ne rahasummat. Ministeriön julkistamissa papereissa tämä asiakirja on pyyhitty täysin tyhjäksi. Keskeiset rahasummat voitaisiin julkistaa siltä osin kuin ne ovat Suomen kulujen ja riskien kannalta olennaisia. Vastapuolen identiteetin ja liikesalaisuuksien suojaa voitaisiin kunnioittaa.
Timonpäivää Jerusalemista
Timonpäivää Jerusalemista. Nimipäivätunnelmissa kysyn pääministeri Kataiselta Euroopan Unionin keinotekoisena juhlapäivänä, että vieläkö hallituksen niskalenkki markkinavoimista pitää? Euroalueella on edessään Jugoslavian kohtalo. Mikä ihme Hesariin meni, kun menivät julkaisemaan tilaamansa EU:ta vähemmän mairittelevan gallupin? No, ei hätä ole tämännäköinen. Olli Kiviselle tilaa yliöön, niin kyllä se siitä. Kansa on taas äänestänyt väärin – nyt Kreikassa. No, aitoon EU-demokratia tyyliin, äänestetään uudestaan, niin kuin Irlannissa tehtiin, kun kansa äänesti väärin. Eläköön EU – mutta ei kovin kauan.
Uskallamme uudistua
Perussuomalaiset ovat nimittäneet lehtensä päätoimittajaksi dilp.ins. Matias Turkkilan. Verkkomedia on entistä tärkeämpi tiedotus- ja keskustelukanava. Ymmärrämme tämän. Turkkila on Suomen parhaita alallaan. Siksi hänet valittiin. Ammattimies. On uskallettava uudistua. Perussuomalaiset pärjäävät omalla linjallaan. Turkkilan tehtävä on tuoda tuo linja yhdessä meidän muiden kanssa tutuksi koko Suomen kansalle. Kansalainen ottaa sitten viestiimme ja linjaamme kantaa. Vaaleissa ja vaalien välillä. Puolesta ja vastaan, niin kuin kansanvaltaan kuuluu. Vahva demokratia ei pelkää, eikä panettele. On katsottava eteenpäin, mahdollisuuksia kohti. Myötämielellä. Luotan siihen, että Turkkila hoitaa homman. Sen, että Perussuomalaisten verkkosivuista tulevat Suomen seuratuimmat politiikkaa käsittelevät sivut. Kuka pelkää Perussuomalaista? Minä en ainakaan.
Afganistan
Kävin puhemiehen valtuuskunnassa Intiassa ja Afganistanissa. Vappupuhe vaihtui vappukannanottoon. Otin kantaa Perussuomalaisten puolesta. Olemme Suomen kiinnostavin puolue. Gallupeja ei pidä ylitulkita vaan tehdä omaa politiikkaa. Se puree – ajan kanssa. Aivan kuten ehdokkuus europaramenttiin  2009. Afganistan oli pintaraapaisunakin hurja kokemus. Väkivallan uhka oli jokapäiväistä. Myönteisenä mieleen jäi käynti suomalaisjoukkojen luona Mazar e Sharifissa. Vietimme kansallista veteraanipäivää yhdessä järjestetyssä koskettavassa seremoniassa.Päättäjien on syytä käydä katsomassa paikan päällä, minne ovat poikansa lähettäneet. Hyvää oli myös suurlähettiläs Pauli Järvenpään ammattitaito, joka aukaisi ovet presidentti Hamid Karzain tapaamista myöten. Mutta, mutta. Afganistanin kriisi ei ole ohi, vaikka joukkoja vähennetään ja siirtymistä siviilikriisinhallintaan joudutetaan. Ongelmia on ja niistä isoimmat ovat turvallisuustilanne, korruptio , talous sekä ihmisoikeudet. Ilman työtä ei ole tulevaisuutta. Afganistaniin asti piti mennä vakuuttumaan siitä,että kansalaispalkka ei ole kestävä ja kattava ratkaisu. Ora et labora. Talouden kuntoon saattamisen kautta tulee kaikki muu. Jos työtä ei ole, unikko alkaa rehottamaan. Jostakin se leipä revitään. Tyttölasten asema on etenkin maaseudulla karmea. Jo kolmetoistavuotiaita naitetaan vanhoille äijille vaimoiksi. Kuuluu kulttuuriin tai ei, tämä räikeä ihmisoikeuksien loukkaustavan muuttaminen on asetettava ykköstavoitteeksi ja talousavun antamisen ehdoksi. Afganistan on maa, jossa ratkaistaan paljon. Maksaa vaivan yrittää, vaikka takeita menestyksestä ei ole. Vaikka sen kuusivuotiaan pojan muistoksi, joka lähti ilolla työntämään kottikärryä pientä palkkaa vastaan torin toiselle puolelle. Kärry räjäytettiin kauko-ohjauksella puolivälissä – pojasta jäi jäljelle pieni torso. Tuskin se ketään lohduttaa, että tehtävän antanut tunnistettiin. Hän katosi ilman oikeudenkäyntiä. Afganistan pysyy otsikoissa. Jos ei pysy, ihmisoikeudet on myyty.
Täältä tullaan ja mennään
Perussuomalaisten puoluevaltuuston viikonlopun kokous kertoi minulle paljon. Viisikymmentä kokenutta ja sitoutunutta Perussuomalaista aktiivia tietävät tilanteen kentällä. Onnistuneen vaalitaistelun kannalta pohjatilanne on tunnettava. Tosiasioiden mukaan – ei toiveisiin perustuen. Aikataulussa ollaan ja tahti kiihtyy. Kunnat kuntoon – korruptio kuriin. Perussuomalaiset palvelujen puolesta. Näillä mennään ja täältä tullaan. — Lähden tänä iltana puhemiehen valtuuskunnassa viralliselle vierailulle Intiaan. Viikko siellä vierähtää. Siellä se Soini on – jos jotakuta sattuu kiinnostamaan.
Taattua tavaraa
Suomen Pravda, Helsingin Sanomat, käsitteli tänään päätoimittajansa artikkelissa Suomen Keskustan tilaa. Perussuomalaisetkin noteerattiin: ” Perussuomalaisista ei ole ollut puheenjohtaja Timo Soinia lukuun ottamatta haastamaan hallitusta. Soinikin on ollut viime ajat vaisu. Presidentinvaali tai uuden puoluetoimiston hankinta taisi viedä virtaa.” Kuulosti niin tutulta, että muistellaan hetki menneitä. ”Sitä mukaa kuin kannatus kasvaa ja vaalit lähenevät, Soinista karisee kansanmiehen lupsakkuus. Vaalitententeissä on nähty sutkauttelijan sijaan kireä, jopa jörö puheenjohtaja. ” Lainaus on Helsingin Sanomista 4.4.2011. Ja Pravda jatkoi: Perussuomalaisten kannattajien suhtautuminen ei näytä muuttuneen. Kun Timo Soini on äänessä, ei ole väliä, tuliko puhuttua miljoonista tai miljardeista.Tärkein on mielikuva. Kannattajat uskovat Soinia, päästeli hän suusta mitä tahansa. ” Niin sellaisia ne Perusuomalaiset Pravdan mielestä ovat, siis kansanryhmänä kaiketi? Viimeisen tv-vaaliväittelyn satoa Pravdan mukaan, HS 15.4.2011, :”Näin puheenjohtajat pärjäsivät viimeisessä väittelyssä: ”Uupuneen oloisen Soinin puheiden keveys on ollut viime tenteissä koetuksella. Hauskoja laukovasta suorasuusta on tullut äreä vanhoja hokemia toistava marttyyri. ” Muutama päivä tuon jälkeen Perussuomalaiset saivat kaikkien aikojen vaalivoiton. No mitäs pienistä, iso lehti, iso virhemarginali. Vitsinä samainen sanomalehti suositteli lauantain pääkirjoituksessaan – siis lehden virallisena kantana – Perussuomalaisille ruskean paidan käyttämistä. Taattua tavaraa. Asenteellisuudessaan ainutlaatuista. Olen ollut Sanomien mielestä siis jo vuoden päivät vaisu ja väsynyt. Kai se on uskottava, kun se kerran Pravdassa lukee. Tiedän toisin. Jyrki Katainen ilmoitti tänään halunsa jatkaa Kokoomuksen puheenjohtajana. Voimia. Pääministeri voi luottaa EU-politiikkansa saavan Pradvan tuen. Vastuunkantajasta on tullut vastuiden kantaja. EU:n kannatus on EVA:n tutkimuksen mukaan noussut viime vuodesta parikymmentä prosenttia. EU-suosion nousu on pohjoiskoreamaisissa vauhdeissa. No  mitäs pienistä. Puhemies Mao ui vastavirtaan moottoriveneen nopeudella. Samaa taattua tavaraa kuin palomuurin toiminta.
Tutkitaan ja hutkitaan
Pääsiäinen on minulle vuoden suurin juhla. Syy siihen on ilmeinen ja parituhatta vuotta vanha. Moderni ihminen on yltänyt kykenemättömyytensä äärirajoille. Ilman uskoa on mahdotonta olla otollinen. Se on punnittua viisautta, jonka haluan omaksua. Tahto miehessä maksaa. Luin Muutosvaalit 2011 kirjan. Se vastasi ennakko-odotuksiani. Suomen paras politiikan tutkija on edelleen oma emeritusprofessorini Tuomo Martikainen. Hän ei ollut mukana Muutosvaalit 2011 teoksessa. Nuorella polvella on varaa parantaa. Silti – sieltä se uusi tähti nousee, latva näkyy jo. Uutuuskirja ei ole huono, annan arvosanaksi 8+. Eli kyllä se lukea kannatti. Perussuomalaisia sekä tutkitaan että hutkitaan. Molemmat ovat hyödyksi. Hiljaisuus ei ole. Helsingin Sanomien säätiö rahoittaa Perussuomalaisia koskevaa tutkimusta. Odotan tuloksia mielenkiinnolla, sillä rahoittajastaan vapaa tiede vasta mielenkiintoista on. Populismista julkaistaan keväällä muutakin tutkimusta. Toivottavasti se ylittää Hanasaaren viime keväisen populismiseminaarin annin, joka oli kevyt kuin poutapilvi. Se joka kiviä louhii, se niihin loukkaantuu. Pärjätäkseen Perussuomalaisten pitää olla askeleen edellä vanhoja puolueita. Viime keväänä olimme. Se ei kuitenkaan takaa tulevaisuudesta mitään. Perussuomalaisilla on yksi ratkaiseva etu SMP:hen nähden. Minulla on kengänpohjakokemusta molemmista. Tuo etu on hyödynnettävä, uudestaan ja uudestaan. — Sanoin A- Talkissa kiirastorstaina, että Paavo Väyrysen käyttäytymisellä oli merkitystä Mari Kiviniemen luopumispäätöksessä. Puoluejohto munasi sanoi mies, joka istuvan pääministerin ministerinä ei itse päässyt Eduskuntaan. Väyrynen on vastuun ulkoistamisen mestari. Puoluekokouksessa presidentinvaaleissa voitettu pronssi vaihtuu hävittyyn hopeaan, jos edes siihen.
Maallisia tosiasioita Pääsiäisenä
Eurokriisi jyllää. Menen tänään A-Talkiin keskustelemaan. Eurosta puhuminen kyllästyttää monia. Niin minuakin. En ole tätä tilannetta ja tietä valinnut. Elämässä on tärkeämpiä asioita. Niitä muistamme ja vietämme tänä viikonloppuna. Silti maailmasta on kannettava huolta. Jatkuvasti, suurilla ja pienillä teoilla. Tässä alla muutamia muistutuksia. Ettei pääse unohtumaan. Siunattua Pääsiäistä! 1. Nyt tehdyt toimenpiteet ovat EU:n perussopimusten vastaisia Ne eivät ole ainoastaan artikloiden 123 ja 125 vastaisia. Ne ovat seurausta siitä, että jäsenmaat ovat rikkoneet EU:n sopimuksia. Kaikkia koskevan kasvu- ja vakaussopimuksen mukaan budjettivaje ei saa nousta yli 3 % bkt:sta, ja julkinen velka ei saa ylittää 60 % bkt:sta. Euroalue kokonaisuutena rikkoo omia sääntöjään. 2. Kyse on edelleen pankkien pelastamisesta Suomessa pankit pelastettiin veronmaksajien rahoin 1990-luvun alussa. Nyt me maksamme ranskalaisten, saksalaisten ja Välimeren maiden pankkien pelastamista. Juuri tämän takia lähes 1000 miljardin LTRO-rahoitus annettiin pankeille 3 vuodeksi. Jo sinällään tämä on 40 miljardin pankkisubventio vuodessa, pohjoisesta etelään. 3. Suomessa leikataan, nostetaan veroja ja otetaan velkaa, jotta rahaa ja lainavakuuksia voidaan lähettää muualle Meillä ajetaan alas armeija, kunnat, poliisi. Arvolisäveroja ja tuloveroja kovennetaan. Rahat lähetetään välimeren maihin. 1. ”Tämä on välttämätöntä, koska tällä pelastetaan Suomen vientiä.” Summat ovat aivan liian suuria, jotta niitä voitaisiin perustella viennin parantamisella. Suomen vientiä pelastetaan paremmin suorin kuin epäsuorin välinein, varsinkin kun nykyiset toimet eivät selvästikään toimi. 2. ”Kaikki muutkin tekevät näin, siksi meidänkin pitää. Suomen kannattaa seurata Saksaa. ” a) Saksan vienti Kreikkaan on yli 40-kertainen Suomeen verrattuna, Suomen vienti on mitätöntä. b) Saksan pankeilla ja valtiolle oli 34 miljardin saatavat Kreikasta, Suomella vajaan miljoonan. c) Saksan ja Ranskan suurvaltapolitiikka perustuu EU:hun, Suomella ei sellaista intressiä ole. Miksi rahoitamme Saksan ja Ranskan suurvaltapolitiikkaa? 1. Summat ovat todella suuria, Suomen maksimivastuut yli 50 miljardia (HS) . Se vastaa SUOMEN BUDJETTIA. Teimme ensimmäisinä analyysin Suomen vastuista viime syksynä . Tulimme siihen tulokseen että vastuut ovat pahimmillaan yli 30 miljardia euroa. Nyt ne ovat siitäkin vielä kasvaneet. 2. Summat ovat valtavia, kun otamme mukaan EKP:n kautta tulevat vastuut. EKP:n ottamat riskit kasvavat hurjalla vauhdilla. Lähes 1000 miljardia euroa 3 vuoden LTRO-rahaa pankeille, hyvin alhaisella korolla ja heikoin vakuuksin. EKP:n tase on lähellä 3000 miljardia. 3. Nykyinen rakenne ei toimi. Kreikan velka on vain kasvanut. Vastuut ovat siirtyneet veronmaksajille. Miten Kreikka tarvitsi uuden 130 miljardin tukipaketin jo näin pian, kun se vasta kesällä 2010 sai 110 miljardin paketin? Miten se tällä logiikalla voisi nousta suosta? Suomen vastuut ovat nyt suuremmat kuin koko ensimmäinen Kreikka-paketti. Ketä tässä pelastetaan, Suomen taloutta vai yksityisiä sijoittajia? Taloussanomien laatima kuvio kertoo enemmän kuin tuhat sanaa: 1. SDP lupasi vaaleissa, että rahaa ei jaeta pankeille eikä pelureille . On käynyt päin vastoin. Koko ongelmassa on kyse pankkien pelastamisesta. Kreikka II -paketissa pelureille ja sijoittajille annettiin 15 miljardia ”kannustinta” jotta he suostuivat järjestelyihin. Kreikkalaisille pankeille annettiin yli 45 miljardia . 2. SDP lupasi, että mitään ei anneta, jos ei saada täysiä vakuuksia. Annettiin silti. Saatiin niin ”hyvät” vakuudet, että ne oli pakko julistaa salaisiksi . Näin Urpilainen voi inttää, että ”vakuudet on saatu”. Tosiasiassa Suomi sai vain 20 % total return swapin kreikkalaispankeilta – ja maksoi siitä selvää rahaa. 3. Urpilainen on luvannut, että uusi ” palomuuriratkaisu ” ei kasvata Suomen vastuita. Miksi ”palomuuria” kasvatetaan, jos sitä ei olla valmiita käyttämään? Ketä hallitus yrittää huijata? Suomen kansaa. 4. Katainen lupasi: ”Muistakaa tämä luku 1,9 miljardia, siinä on Suomen maksimivastuut.” Edes kymmenkertainen luku ei enää riitä!! Suomen vastuut ovat kasvaneet rahoituskustannuksineen yli 50 miljardiin euroon. 5. Stubb rehvasteli: ”Näillä lainoilla on tehty voittoa, olemme saaneet korkoja Kreikalta, puhdasta rahaa.” Velka on veli saataessa, velipuoli maksettaessa. Kreikka ei pysty selviämään laskuistaan. Se on matemaattisesti mahdotonta. Markkinat sen kyllä tietävät. Jos tämä on niin hyvää bisnestä, paljonko on Stubbilla omaa rahaa kiinni? Lyödäänkö vetoa Kreikan selviämisestä? Uusia ongelmia tulossa Kreikka, vaalit ja Englannin lain alaiset lainat. Ranska, vaalit ja budjettiongelmat. Hollanti, budjetin kiristys vähemmistöhallituksella. Espanja, pankit, talous, budjetti. Portugali, Portugalin II ohjelma kesällä. IMF-ohjelmat ovat ainoa oikea vaihtoehto Täytyy perustua taloudellisiin tosiasioihin. Velkoja on pakko leikata. Muuten ei tule mitään. Maksujen täytyy olla suhteessa niistä saatavaan hyötyyn. Suomi ei voi enää olla maksamisen maailmanmestari . ”Miksi te kinuatte takaisin markka-aikaan?” Nyt ei puhuta Suomen valuutasta. Nyt puhutaan siitä, pitääkö Suomen jatkaa Etelä-Euroopan kriisimaiden rahoittamista väärillä konsteilla. ”Ei ole vaihtoehtoja.” Päinvastoin. Osallistumisesta pois jääminen olisi selvästi helpompaa.
Puolueen puheenjohtaja
Mari Kiviniemi ja Stefan Wallin saivat tarpeekseen puolueidensa johtamisesta. Siihen näiden tapausten yhtäläisyydet loppuvat. Stefan Wallin teki karkean virheen harhauttaessaan Eduskuntaa ja Suomen kansaa puolustusvoimauudistuksessa. Puolue, RKP, tuki häntä silti varauksetta. Wallin ei kestänyt kohusta aiheutunutta henkistä epämukavuutta ja päätti jättää tehtävänsä. Arvioni on, että ilman tätä kohua hän olisi vetänyt vielä yhden kauden ja jatkanut sitten kohti RKP:laista säätiö- tai lehtimaailmaa. Kiviniemi sen sijaan ei tappion hetkellä saanut omiensa tukea. Vuosi vaaleista auttoi toipumista, Kiviniemi ei halunnut tapella omiensa kanssa. Väyrysen rassaava ja henkistä epämukavuutta aiheuttava käytös on tässä merkittävä asia. Politiikan vastatuulessa ovat kanssakulkijat vähissä. Kiviniemellä on keskustassa huomattavaa tukea, hiljaisuus kävi kalliiksi. Tuki – ei pelkkä kritiikki – pitää sanoa ääneen. Samaten kuin Isä Meidän rukous. Mitä sitä itsekseen mumisemaan. Kokemuksesta voin sanoa, että tiedän puolueen johtamisesta jotakin. Taakan kestää, kun on tukijoita. Vuoden 1999 Eduskuntavaaleissa epäonnistuin, enkä päässyt Eduskuntaan. Olin ollut kaksi vuotta puheenjohtajana. Puoluekokous antoi toisen mahdollisuuden ja mikä tärkeintä tuen. Loppu on historiaa. Oikotietä ei ollut. Oli pitkä tie. Kivikkoinen tie. En ryhdy Keskustaa neuvomaan, RKP:n neuvomiseen minulla ei ole eväitäkään. Yksi asia on selvä, puheenjohtajan pitää johtaa. Linjaa ei pidä lähteä kyselemään S-Marketin tuulikaapista tai nettipalstojen keskusteluketjuilta. Se on luotava ja pidettävä itse. Puheenjohtajan pitää osata yhdistää sekä vanha että uusi. Ilman historian tajua ei ole juuria, ilman huomisen tavoitteita ei ole tulevaisuutta. Julkisuutta ei voi hallita – itseään voi. Wallin ja Kiviniemi jatkavat matkaa. He eivät rivikansanedustajaksi jää, vaikka se kelpo tehtävä onkin. Olen virkaiältäni vanhin puolueen puheenjohtaja, pian on täynnä viisitoista vuotta. Alkuun on päästy.
Barry Kitchener – RIP
Millwallin puolustajalegenda Barry Kitchener on siirtynyt ajasta iäisyyteen. Iso viitonen, Barry Kitchener ( 11.12.1947-30.3.2012) on kaikkien aikojen Millwall-pelaaja. Koko ura Millwallissa, 602 0ttelua, 25 maalia. Rest in Peace. Uskollisuus elää ikuisesti.
EU  RYPEE – SUOSIOSSA?
Euroopan Unioni on minulle samanlainen riemun , ilon ja motivaation lähde kuin Neuvostoliitto oli aikoinaan. Neuvostoliitto oli ikuinen, siihen saakka, kun lakkasi olemasta. Herrojen EVA, Elinkeinoelämän valtuuskunta, on tutkinut EU:n suosiota. Ja kas, se on kasavanut. Upeaa, mahtavaa. EU ei ole demokratia vaan byrokratia. Siltä puuttuu vaaleilla valiitu johto vai onko joku jossakin päässyt äänestämään Barrosoa, Rehniä tai van Rompuytä? EU kasvaattaa palomuurejaan, joiden suojassa veronmaksajat pistetään holtittoman pankkipolitiikan ja lainaoton maksumiehiksi. EU:n oma talous on ruvella, vajetta on miljardeja euroja. EU:n tilastotoimelle kelpasivat Kreikan itse tuottamat tilastot. Tästä kaikesta riemastuneena, EU:n kannatus Suomessa on noussut vuodessa 18 prosenttiyksikköä! Kyllä tässä EU:lle kalpenee, Perussuomalaisten kannatus nousi vaalikaudessa vain 15 prosenttiyksikköä. Ovatko kepulaiset **( kelkasta pudonneet ) alkaneet kannattamaan Paavo Väyrysen presidenttikampanjan myötä EU:ta? EU on menestystarina vailla vertaa, mitä huonommin se toimii, sitä suurempi on kannatus. Aprillipäivä on vasta ensi sunnuntaina.
Anteeksi – ei toimenpiteitä
Poliittiseen ja taloudelliseen elämään on pesiytynyt uusi anteeksi-kulttuuri. Se merkitsee sitä, että kun joudutaan käpälälautaan, pyydetään, anteeksi, mutta päätös ja epäkohta jää ennalleen. Finnairin jättibonukset junailtiin RKP:n taustavaikuttaja Christopher Taxellin toimesta. Anteeksi – bonukset ovat edelleen niillä, jotka ne saivat. Olli-Pekka Kallasvuo Nokian johtajana olleessan lakkautti Bochumin tehtaan . Anteeksi – mutta tehdas suljettiin. Stefan Wallin harhautti Eduskuntaa ministeriaitiosta. Anteeksi – mutta varuskuntaratkaisua ei muuteta. Finnairin pomo Vehviläinen teki ikimuistoiset asuntokaupat Ilmarisen kanssa. Anteeksi – mutta kauppa on voimassa. Molskis sanoi Eemeli – anteeksi sanoi Wallin. —- Tänään on 33 vuotta siitä, kun liityin SMP:n jäseneksi. Kesällä tulee 15 vuotta täyteen Perussuomalaisten puheenjohtajuutta. Huonomminkin olisi aikansa voinut viettää.
Ministerin lakialoite
Ministeri Alexander Stubb ja 75 muuta kansanedustajaa haluavat Suomeen homoavioliitot. Sopiihan sitä mieltä demokratiassa olla – sopii olla toistakin mieltä. Minä olen. Ministereillä siis hallituksella on oikeus antaa Eduskunnalle lakialoitteita. Miksi sitten olla liikkeellä Eduskunnassa lakialoitteen kanssa? Siksi, että hallitus ei homoavioliittoesitystä anna. Tyytyvätkö ministeri Stubb, Urpilainen ja kumppanit hallituksensa linjaan? Ja jos eivät, niin miltä muilta kohdin he eivät tyydy? On ainutlaatuista, että ministerit tekevät lakialoitteita asioista, joissa heillä itsellään on oikeus antaa hallituksen esityksiä. Kun kantti ei kestänyt ajaa linjaa tosissaan hallitusohjelmaan, sitten rustataan lakialoitetta. Tekopyhyys huutaa taivaaseen asti. Itse osallistuin debattiin yhden minuutin verran. Minulle avioliitto on miehen ja naisen välinen liitto. En tähän kantaan tarvitse sen paremmin ministerin kuin kenenkään muunkaan lupaa tai hyväksyntää.
Onneksi on Perussuomalaiset
Perussuomalaisten vaalivoitto on muuttanut Suomen poliittista maisemaa merkittävästi. EU- politiikka on keskustelussa ja kritiikin kohteena aivan eri tavalla kuin ennen. Kreikka -vakuuksien viimeistä näytöstä ei ole vielä nähty. Totuus on suurin voima. Puolustuskyvyn alasajo on estettävä. Pieni ja köyhempi naapurimaamme, Viro , käyttää puolustusmenoihin 2 prosenttia BKT:sta, Suomi on suuntaamassa 1,2 prosentin luokkaan. Perussuomalaiset nostivat Jussi Niinistön johdolla välikysymyksellään kissan pöydälle. Stefan Wallinin harhautusoperaatio paljastui, kun perussuomalainen kansanedustaja Pentti Oinonen teki kantelun oikeuskanslerille, josta totuus alkoi aueta. Perussuomalaisten eduskuntaryhmä on koolla Wallinin asian tiimoilta viimeistään torstaina. Ryhmä päättää jatkotoimista. En käy niitä ennakoimaan muuten kuin, että niitä varmasti tulee. Perussuomalaiset uskaltavat kyseenalaistaa ja haastaa vanhat puolueet, optioöykkäröinnin, salailun, EU-autuuden, maahanmuuton epäkohdat ja pakkoruotsin. Kannatamme sosiaalista oikeudenmukaisuutta, perusarvoja, sananvapautta ja itsemääräämisoikeutta. Emme ole EI-puolue. Olemme huutavan ääni korvessa – ja kaupungeissa. Teemme myös virheitä. Niistä tulee lunta tupaan – niin pitääkin. Onneksi on Perussuomalaiset, vai  mitä Hufvudstadsbladet ? Perussuomalaiset on Suomen seuratuin puolue – meillä ja maailmalla. Hyvässä ja pahassa. Perustimme neljään pekkaan Perussuomalaiset juuri tätä varten – kansalaisten kanavaksi. Ja siinä onnistuimme. Kansa antoi kasvun. Perussuomalaiset on myös publikaanien puolue. Urpo Leppäsen opetus epäonnistuneiden ihmisten poliittisesta ihmisarvosta ei saa unohtua. — Kävin sunnuntaina Kittilässä. Kiitos paikallisille oivallisesta seurasta ja tuloksekkaasta päivästä. Viime kuntavaaleissa Kittilässä ei ollut Perussuomalaisten listaa, nyt ehdokkaita tulee ainakin kymmenen. Vai  mitä pojat? Kun kaikki tekevät läksynsä yhtä hyvin kuin Kittilän Perussuomalaiset ei sykysyn kuntavaalien voittajasta ole epäselvyyttä. Työ jatkuu. Perussuomalaiset ei ole helppo puolue johtaa.  Ei rakas lapsikaan aina ole helppo, saati elämä itse. Nujerrus ja armo, niin se menee. Hyvä elämä. Ora et labora.
Make The Greek Collateral Deal Public (DJ/WSJ)
Vakuussopimuksen salaaminen kiinnostaa Amerikassa asti. FINNS PARTY’S SOINI: Make The Greek Collateral Deal Public MARCH 9, 2012 Finland demanded collateral to participate in Greek rescue Government declared collateral deal classified Finns Party wants documents made public (This is a column contributed by Timo Soini, chairman of Finland’s Finns Party, a member of Finland’s parliament and former Member of the European Parliament, and represents the views of the author.) In return for its participation in Greek rescue, Finland demanded collateral. They got it. Maybe. The truth is, we don’t know what they got. Soon after the collateral deal was announced, the government declared it classified. Only parliamentarians were allowed to see it: in a special room, under observation, not allowed to take notes, trying to decipher hundreds of pages of complex ISDA [International Swaps and Derivatives Association] derivatives documentation. The Finns Party has made an official request for the documents. If refused, we will take the government to court. Secrecy in this matter is highly problematic, for three reasons. First, we have reason to believe that, contrary to what the government claims, the deal does not provide full cover for Finland in case Greece defaults on its debts. This is probably the real reason why the document was classified. The government is reluctant to admit that it has broken its promises. If they believe that going forward with the bailout was the best option anyway, they ought to have the courage to say it. Second, we have reason to believe that the collateral deal costs Finland significant sums of money by way of interest costs–even in the unlikely case that all were to go well in Greece. This would explain why no other country wanted to participate. Third, it is a matter of principle. In recent years, governments in Finland have increasingly concealed politically sensitive documents on legally dubious grounds. That is an extremely worrying trend in Finnish democracy. We must not let short-term political expediency corrode our traditionally open and democratic political culture. The law is on our side. The Finnish Constitution demands openness and transparency as a general principle [section 12(2), pdf ]. In particular, provisions of the law on transparency in public administration [ pdf ] cannot be reconciled with full-scale secrecy in a matter like this. As a rule, all documents related to governmental activity are open and accessible to the public. This principle is particularly important when the documents contain vital information related to major government decisions that are being debated in the public square. The collateral deal not only is related to a bailout package that could cost Finland billions of euros. It is also an essential aspect of the coalition agreement, and finance minister Jutta Urpilainen has repeatedly stressed that Finland would not participate in further bailouts if they incurred new risks to Finland. Therefore it is essential that the Finnish public–and not only MPs under a seal of secrecy–be allowed to examine the actual content of the collateral deal. Naturally, there are exceptions to the principle of transparency. For example, business secrets must be respected as such. However, the business secret exception really seems like the only possible argument for keeping the collateral deal secret. It is surprising that the government did not explicitly invoke it. The mere fact, given by the government as the grounds for secrecy, that the counterparty demanded confidentiality because they did not want their identity revealed, is not a legally valid exception according to Finnish law. The identity of the counterparty can easily be concealed when the rest of the document is made public. Besides, the names of the four Greek banks have been leaked to the press already. Further, even if the collateral deal were to contain business secrets, the law demands that other aspects of the deal be accessible to the public. The business secrets exception is interpreted narrowly; only those parts that are truly confidential can be classified as such. In this case, there are several aspects of the deal that are unlikely to be business secrets. One of these is the general financial structure of the deal, i.e. whether it is a credit default swap, a total return of return swap, or something else. There is a common problem in cases like these: asymmetric information. The public does not know whether and to what extent the document actually contains business secrets. The only way to find out is to take the relevant governmental body to the administrative court. We are prepared to do that–if necessary. (Timo Soini is chairman of the euro-skeptic Finns Party, a member of Finland’s parliament and former Member of the European Parliament.)
Kreikka-vakuudet ja oikeusvaltio: oikeusoppineet
Olemme jättäneet Valtiovarainministeriölle kirjallisen vaatimuksen. Salaiset Kreikka-paperit on tuotava julki. Suomen laki velvoittaa. Ja oikeusvaltioperiaatteet. Lue Pirkko Ruohonen-Lernerin asiakirjapyyntö kokonaisuudessaan täältä . Perussuomalaiset eivät ole yksin. Hallinto-oikeuden professori Olli Mäenpää on arvostellut sopimuksen salaamista . Salaamiselle tässä mittakaavassa ei ole lainmukaisia perusteita. Pankkien liikesalaisuudet on otettava huomioon, mutta sillä perusteella ei voida salata koko sopimusta. Salailua ovat ihmetelleet myös professorit Kaarlo Tuori ja Veli-Pekka Viljanen . Tuori toteaa: ” Demokratiaan kuuluu keskustelu paitsi parlamentissa myös kansalaisyhteiskunnassa. Se on ongelmallista demokratian näkökulmasta .” Viljanen on samaa mieltä: ” Demokratian kannalta on ongelma, etteivät asiakirjat, jotka ovat merkittäviä Suomen taloudellisten sitoumusten ja vastuiden kannalta, ole avoimesti esillä asiasta päätettäessä. Salaisuus ei sovi tämäntyyppisten asioiden käsittelyyn .” Hallituksen julkilausumat perustelut eivät sovi yhteen julkisuuslain kanssa. ” Hienotunteisuussyyt ” tai ” näin me sovittiin Kreikan kanssa ” eivät ole laillisia perusteita salaamiselle. Eikä myöskään se, että ” pankit eivät halunneet nimiään julki ”. Nimet olisi helppo peittää mustalla kynällä. Sitä paitsi pankkien nimet ovat jo tulleet julkisuuteen. Ne ovat National Bank, Alpha, Eurobank ja Piraeus . Tämä salailuperuste voidaan siis unohtaa. Joka tapauksessa koko vakuussopimus ei voi olla edes julkisuuslain tarkoittama liikesalaisuus. Professori Mäenpää toteaa Ylen haastattelussa: ” Aika usein tuntuu, että liikesalaisuus on valttikortti, jolla mikä tahansa asiakirjapyyntö kumotaan. Se on tehokas valttikortti kun eihän sitä voi tietää, pitääkö se paikkansa. Asia pitää viedä tuomioistuimeen, jos haluaa siitä selvyyden .” Perussuomalaiset ovat valmiita viemään asian oikeuteen, jos hallitus ei korjaa virhettään.
Salatut ”vakuudet”: jälkilöylyjä
Jo Financial Times ihmettelee verkkosivuillaan vakuussopimuksen salaamista . Milloin herää Hesari? Suomessa valtamedia on hallituksen käsikassara. Yle otsikoi verkkosivuillaan, että ”VM jatkaa Soinin arvostelua”. Aiemmin Yle väitti, että ” Valtiovarainministeriöstä ärähdettiin: Soini tehnyt karkean virheen”. Tosiasiassa en ole saanut yhtään kielteistä kommenttia yhdeltäkään Valtiovarainministeriön virkamieheltä. En edes henkilökohtaisesti. Yle viittaa Matti Hirvolan lähettämään tiedotteeseen. Hirvola on Jutta Urpilaisen poliittinen erityisavustaja. Hän toimi aiemmin SDP:n tiedotuspäällikkönä. Ja jatkaa sellaisena. Yle voisi tasapuolisuuden nimissä otsikoida minun kommenttini vaikkapa näin: ” Suomen kansa vastaa hallitukselle ”. Tähän voisi olla aihettakin. Olen saanut suunnattoman paljon positiivista kansalaispalautetta siitä, että otin vakuusasian esille. Kiitän siitä julkisesti. Minulla ei ole mitään Matti Hirvolaa vastaan. Ei ihmisenä eikä toimessaan. Hän ja Urpilainen ovat pahassa paikassa. He joutuvat työnsä puolesta puolustamaan tehtyjä päätöksiä. Myös epäonnistuneita sellaisia. Vaalilupaukset oli annettu. Niitä ei voitu tai uskallettu pitää. Julkisuudessa piti näyttää voittoa, edes jonkinlaista. Tästä kasvoi lumipallon lailla asiakirjojen salaaminen ja ruusuiset laskelmat Suomen vastuista. Ymmärrän heitä. Mutta faktojen puute ja salailumieliala harmittaa. Pelottaakin. Tuntuu siltä, että hallituksen kanssa ”keskustellessa” on vanha kaava. Toistetaan epämääräisiä vihjauksia ja väännetään vain volyymi täysille. Puhutaan asioista oikeilla nimillä… Käyn vielä läpi pari asiavirhettä. Kansalla on oikeus tietää ja ymmärtää. Jos ja kun Kreikka-lainat muuttuvat tappioiksi, tätä asiaa puidaan vielä huolella. Näitä tapahtumia ja poliittisia ratkaisuja tullaan historiankirjoissa arvioimaan kovalla kädellä. Hirvola puhuu yhä ”Suomen saamista vakuuksista”. Sorry? Suomi ei ole saanut vakuuksia. Vakuudet ovat instrumentti, jotka maksavat, jos velallinen ei maksa. Vakuuksista lainaaja tai takaaja ei maksa itse. Pankki saa asuntolainan vakuudeksi asunnon, eikä siitä koidu pankille lisäkuluja. Suomi on saanut Kreikka-lainoihin liittyen Total seturn swap (TRS) –transaktion. Se on rahoitusinstrumentti, jossa vaihdetaan saatavia tuloja keskenään. Suomi maksaa voittoja ERVV:stä ja kreikkalaispankki tuottoa AAA-lainasta. TRS ei ole vakuus sanan todellisessa merkityksessä. Siitä tulee kuluja lainaajalle tai takaajalle, itse lainatakuiden vaarojen lisäksi. Se erityistilin 900 miljoonaa euroa, johon Hirvola viittaa, ei ole Suomen hallussa oleva vakuus. Se on asiamiehen hallussa oleva ”credit collateral”. Sen tarkoituksena on turvata se, että heikomman luottoluokituksen omaava swap-osapuoli pystyy vastaamaan lupauksistaan. Valtiovarainministeriö ei ole niin hullu, että tässä markkinatilanteessa ottaisi kreikkalaispankin vastapuoliriskiä 30 vuodeksi. Varsinkaan niin, että saamme kreikkalaispankilta maksun, jos Kreikka kaatuu! AAA-paperit ovat erityistilillä takeena sitä varten, että kreikkalaispankki pitää oman puolensa sovitusta TRS- transaktiosta. Siinä kaikki. Sillä tavoin se Suomen 20 prosentin lyhyt positio on tehty. Jos tämä ei ole Hirvolalle tai muille tullut selväksi, niin sopii koettaa lukea ne ISDA Master Agreementit ja Credit Support Annexit, jotka sieltä salatusta kassakaapista mitä todennäköisimmin löytyvät. … ja kysytään oikeilta ihmisiltä Toinen ja parempi vaihtoehto on kysyä ihmisiltä, jotka oikeasti näitä asioita tuntevat ja ammattinaan tekevät, kuten itse jouduin tekemään. Suosittelen soittamaan isoille pojille suuntanumeroihin +1-212 ja +44-207. Eikä vain siihen lähipiiriin, joka saattaa vasta ensimmäistä kertaan olla näihin asioihin tutustumassa. Ja on ihan turha kalastella totuudenmukaisia selityksiä niiltä, jotka ovat itse transaktion osapuolia. Heillä on oma lehmä ojassa ja kulut Suomella veloituksessa. Pankkimiesten korkotemput Tärkein virhe liittyy siihen, mitä Suomen vastuiksi luetaan. Tämän Hirvola ja kumppanit yrittävät kiistää. Kerroin Suomen virallisista vastuista jutellessani rapakon taakse. Siellä repesi remakka nauru. Suurin piirtein näin: Timo, I hate to tell you, but it looks like your negotiators fell for the oldest trick in the derivatives sales book. You count interest on one side of the transaction, but not on the other! If that is what they really believed. Hirvolan laskuopin mukaan Suomen saama 900 miljoonan summa kasvaa 30 vuodessa vastaamaan tänään Kreikalle annettua summaa ja asia on näin raumalaisittain plaari. Valittavasti Kreikalle annetun käteisen lisäksi Suomi on sitoutunut vastaamaan niistä koroista jotka Kreikka on tälle pääomalle sitoutunut maksamaan. Tämän LISÄKSI (ja Kreikka-pakettiin suoranaisesti liittyen) Suomi on sitoutunut maksamaan 65 % ylitakauksen ERVV:n pääomasta, ja KAIKISTA siihen liittyvistä kuluista. Jokainen asuntovelallinen voi itse käydä pankista tarkistamassa sen väitteen, että korot eivät ole todellista rahaa. Astele pankinjohtajan puheille ja kysy, voitko jättää korot väliin ja maksaa lainan lopussa vain alkuperäisen pääoman. Korkoja ja rahoituskuluja kun ei Hirvolan laskuopin mukaan pidä ottaa huomioon. Näin ei tietenkään ole. Itse asiassa Yle otsikoi 21.2.2012 suoraan Ykkösaamun haastattelusta suuren valiokunnan jäsenten välillä: ” Suomen vastuut uudessa Kreikka-paketissa yli kuusi miljardia ”. Tämä oli Sasin ja Pekkarisen näkemys. Kenen näkemykseen Hirvola pohjaa väitteensä? Hallituksella tarunhohtoinen rahasampo Summa lienee sitä paitsi liian pieni. Jan Hurri on laskenut, että huonommassa tapauksessa voidaan päästä 12 miljardiin euroon . Aikamoiset korot pitää sen erityistilin tuottaa, jotta 900 miljoonaa kasvaa 6 miljardiin tai jopa 12 miljardiin. Riskittömien AAA-velkakirjojen markkinakorko on tällä hetkellä hieman yli 3 %. Jos jollain kumman konstilla saamme erityistilillä takuuvarmasti kaksin- tai kolminkertaisia tuottoja markkinakorkoihin verrattuna, ja ne TRS:n kautta maksetaan Suomelle, niin sitten voin myöntää, ettei Suomelle tullut uusia riskejä Kreikka-paketista. Mutta siinä tapauksessa ei tarvitsisi korottaa veroja, sulkea varuskuntia tai alas ajaa palveluja. Lainaamme vain rahaa markkinoilta ja sijoitamme ne kaksin- tai kolminkertaisella tuotolla takuuvarmoihin sijoituksiin. Olemme vihdoin löytäneet sen Kalevalan tarunhohtoisen rahasammon! Ei se näin mene. Sen on moni Wincapitaan sijoittanut saanut karvaasti kokea. Mitä jäi oikeasti käteen? Totta ei ole sekään, että ”Jos katson sitä tuntimäärää, jota vakuuksien eteen on tehty ja katson sitä loppusummaa, joka me saavutettiin, niin tässä tienattiin Suomen valtiolle yli miljoona euroa tunti” (Yle A-Plus 6.10.2011). Jos tällaiset tuntitulot todella saisimme, valtion budjetti tasapainottuisi alta aikayksikön. Nimittäin jos Kreikan ”vakuudet” ovat todella näin arvokkaat, niin miksi kukaan muu maa ei niitä halunnut? Hallituksen selityksille nauravat hevosetkin. Jos sopimus on niin erinomainen, miksi asiakirjat ja tiedot on julistettu salaisiksi? Jos Hirvola aikoo vielä kommentoida ”VM:n nimissä”, hän voisi antaa edes yhden vastauksen. Rakentuvatko nämä Suomen paljon mainostetut ”vakuudet” Total Return Swap -instrumentille? Kyllä vai ei?
Politiikan ja talouden Pullasorsamedia
Kokoomus vie paitsi hallituskumppaneitaan myös pullasorsamediaa kuin ripakoria. Kehysriihen alla hallituksen apupuolueet vaativat kuka solidaarisuusveroa, kuka turveveroa. Kokoomus on kuin Virolaisen Jussi : ”Mie en puhu mittään ” Kehysriihessä nostetaan alvia ja tehdään Kokoomuksen mielen mukaiset päätökset. Kokoomuksen vastuullisuusretoriikka on tämän päivän YYA-puhetta. EU:ta ei epäillä – Iltalehden pääkirjoitukset ovat nykypäivän Tiedonantajaa. EU on Neuvostoliiton tilalla. — Suomen saamat vakuudet ovat Kataisen hallituksen politiikkaa. Mahtoiko yksikään kokoomuslainen mainita edes sanan vakuus Eduskuntakeskustelussa? Nollavakuuksista vastuuta kantoi yksin Jutta Urpilainen. Kokoomus hymyili hihaansa. — Pullasorsamedia ei kysy kokoomukselta, pääministeripuolueelta, että miksi hallitus päätti salata vakuussopimuksen? Pullasorsamedia ei kysy kokoomukselta, miksi mikään muu maa ei ottanut kalliita vakuuksia? Pullasorsamedia ei kysy kokoomukselta miten on mahdollista, että armeijan ohjuskaupat tulevat ” sopivasti ” julki välikysymyskeskustelun loputtua? — Suomessa näyttää olevan yksi taloustoimittaja, Jan Hurri, joka näyttää ymmärtävän mistä EU:n rahoituskriisissä ja Kreikka-paketeissa on kysymys. Se huolestuttaa. Vielä enemmän huolestuttaa, jos muita ei kiinnosta. Mitä politiikan toimituksissa ja taloustoimituksissa nykyisin touhutaan? Palkitut journalistit Unto Hämäläinen, Pekka Ervasti ja Tuomo Pietiläinen. Mistä tämä hiljaisuus? Normaalisti sana salainen saa teidät liikkeelle? Tällä menolla herra Hakkarainen on tärkeämpi kuin hukatut ja salaiseksi luokitellut miljardit. Onko mediassa uutishaukoista tullut pullasorsia? Toivon todella, että olen väärässä. Palkittu mitalikolmikko, sorsat eivät yllä mitaleille; Hämäläinen, Ervasti, Pietiläinen. Palauttakaa uskoni tutkivaan journalismiin. Näyttäkää esimerkkiä. Murtakaa salailun sinetit.
”Miksi koira ei haukkunut, rakas Watson?” – Vastaus hallitukselle ja Matti Hirvolalle
Luin mielenkiinnolla hallituksen vastauksen esittämiini väitteisiin Kreikka-vakuuksista. Se tuli Urpilaisen erityisavustaja Matti Hirvolan kautta . Debatti on hyvästä. Demokratia ei toimi asioita salailemalla ja dokumentteja pimittämällä. Olen iloinen, että hallitus ”vaivautui” kommentoimaan edes jotain. Ihan pikkuasioista ei ole kyse. Hieman harmittaa, ettei edes Hirvola tarjonnut yhtään lukua tai laskelmaa, eikä hän kertonut, miksi kaikki asiakirjat oli julistettu salaisiksi. On totta, että kirjoituksessani jätimme kaksi detaljia vain vähäisille perusteluille. Yksi syy oli se, että kirjoitus oli nytkin liian pitkä. Toinen syy oli, että halusimme nähdä, mihin hallitus tarttuisi. Etenkin halusimme nähdä, kiistäisikö hallitus yhtään kolmesta keskeisestä väitteestäni: 1. Saimme ns. ”vakuudet” vain pienelle osalle velkatakauksistamme (20 %), emme missään nimessä koko summalle. Siis aivan toisin kuin mitä hallitusohjelmassa kansalaisille luvattiin. 2. Nämä ns. ”vakuudet” ovat muodoltaan total return swap, ja niiden hinta sopimuksen tekohetkellä on nolla. 3. Saadaksemme nämä ”vakuudet” maksamme ylimääräistä, käypää rahaa. Hallitus ei suoraan kiistänyt yhtään väitettä. Urpilaisen erityisavustajan vastine tosin koski epäsuorasti ensimmäistä ja viimeistä väitettä. Hän väittää, että (1) minä olen sekoittanut eri riskit keskenään, ja että (2) nämä vakuudet eivät maksa Suomelle, koska saamme rahat takaisin Euroopan vakausmekanismin (EVM) voitoista. Katsotaanpa asiaa tarkemmin. Riskit ja vakuuksien koko Toivoisin, että hallitus itse tekisi nämä laskelmat kunnolla ja avoimesti. Hehän istuvat salattujen asiakirjojen päällä. Mutta kun ei, niin yritetään. Helpoin tapa nähdä vakuuksien koko on lukea lehdistötiedotteet euromaiden sopimuksesta. Esimerkiksi Helsingin Sanomat kirjoitti 4.10.2011: ” … vakuudet voi saada korkeintaan 20 prosentille Suomen antamista lainatakauksista .” Eikö siinä ole mustaa valkoisella? Jos tämä ei pidä paikkaansa, niin mihin laskelmiin Hirvolan käsitys perustuu? Itsekin haluaisin suorempia vastauksia. Joten käydään asia rautakangesta vääntämällä. Suomen saama ”vakuus” ei synteettinen lyhyt Kreikka-positio on kooltaan noin 880 miljoonaa euroa. Suomen vastuut ERVV:ssä puolestaan kasvavat uuden Kreikka-paketin myötä 65 % ylitakauksen vuoksi seuraavasti: 2,3 miljardia x 165 % = 3,795 miljardilla eurolla. Jakamalla 880/3795 saamme 23 % . Hirvola väittää, että nyt ei pitäisi ottaa huomioon vastuidemme koko summaa. Siksi haluaisin viitata valtiovarainministeri Urpilaisen sanoihin eduskunnan lähetekeskustelussa 20.9.2011: ”Suomen osallistuminen uusiin lainoihin on myös toisen lukon takana. Hallitusohjelman mukaisesti Suomen kanta uusissa lainoissa – mikä tietysti koskee myös kasvavia takausvastuita – on se, että Suomi on valmis harkitsemaan tukea vain sillä ehdolla, että Suomi saa vakuudet kyseiseltä maalta. Tämän taustalla on rajata Suomen vastuut niin, että riskimme eivät kasva .” Sen näkemiseen, että Suomen ylitakaukset voivat realisoitua varsin suurina, ei tarvita kovin villiä mielikuvitusta. Irlanti ja Portugali olivat mukana lainoittamassa Kreikan ensimmäistä tukipakettia. Nämä ovat kouriintuntuvia riskejä, joilta Katainen ja Urpilainen vannoivat ja vakuuttivat meitä suojelevan. Korkokustannusten hinta ja EVM Toiseksi Hirvola esittää, että etukäteinen EVM-pääoman maksaminen ei haittaa Suomea. Näin on kuitenkin vain kaikkein parhaassa skenaariossa, joka ei liene kovin todennäköinen. On selvää, että joka tapauksessa pidän Suomen osallistumista EVM:ään karkeana virheenä. Tällaiset järjestelyt on selvästi ja suorasanaisesti kielletty EU:n perussopimuksissa. Niitä rikotaan räikeästi. Tavoitteena on Euroopan liittovaltio. Oli miten oli, artikkelissani kirjoitin: ”… tästä koituvat korkokustannukset ovat pahimmillaan yli 50 miljoonaa euroa vuodessa .” Jos Suomen korko 30 vuoden lainalle on 3,5 %, vuotuiset korkokulut ovat pahimmillaan 50 miljoonaa euroa. (Tänään Hollannin vastaava koko on vähän alle 3 %, mutta toisaalta Ranskan 30 vuoden laina on jo 3,7 %, vaikka se oli viime vuoden lopulla AAA-luokituksen maa. Pahimmat uhkakuvat ovat paljon kalliimpia.) Mihin Hirvola viittaa on se, että Suomi odottaa saavansa rahat takaisin EVM:n voittoina. Pitää kuitenkin muistaa, että automaattisesti maksettavaksi lankeavat korkokulut ovat hyvin erilainen asia kuin sijoituksista mahdollisesti saatavat voitot. Tämän oppi moni suomalainen 1990-luvun vaiheessa. Niinpä kirjoitin: ” Voimme toki uskoa keijukaisiin ja siihen että EVM tulee olemaan todellinen rahasampo… Mutta siinä tapauksessa emme myöskään olisi pyytänyt vakuuksia ensikädessä .” Viime eduskuntavaalien kynnyksellä eräät kansanedustajat väittivät, että voittoahan näistä lainoista tulee. En ole viime aikoina kuullut, että tämä on Suomelle hyvää bisnestä. EVM lainaa rahaa AAA-takauksella markkinoilta, ja jälleenlainaa sen hyvin pienellä marginaalilla kriisivaltioille. Tämä on poliittinen rakenne, ei voittoa tavoitteleva yritys. Jos sieltä lopulta saadaan edes osa pääomista takaisin, olen todella yllättynyt. Uskaltaisin väittää, että suurta osaa kriisirahastoon lähetetystä 1,44 miljardista eurosta emme tule koskaan näkemään. Saati sitten, että saisimme voittoa tai osinkoja. Tämän on jälleen itse Jutta Urpilainen myöntänyt: ” Luovumme osittain väliaikaisen mekanismin voitoista, ja meidän arviomme on, että niitä voittoja ei käytännössä tule, että ne ovat teoreettisia voittoja ” (Yle 4.10.2011). Valtiovarainministeri sanoi tämän perusteluna sille, miksi hallitus on valmis luopumaan ERVV:n mahdollisesta voitto-osuudestaan. Hän näyttää unohtaneen, että sama järkeily pätee yhtä lailla (ellei jopa suuremmassa määrin) pysyvään vakausmekanismiin. Lopuksi Mainitaan vielä yksi asia. Kirjoituksessani väitin, että Suomen vastuut kasvavat korkoineen ja ylitakauksineen lähes 6 miljardiin euroon. Valtiovarainministeriön laskelmissa ei puhuta kokonaisriskistä, joka Suomelle tulee ERVV:n rahoituksen takaamisesta. Me emme ole sitoutuneet ainoastaan vastaamana sen antamien lainojen pääomasta, vaan myös näiden pääomien rahoituskuluista. Esimerkiksi saamilleen rahoille Kreikka alkaa maksaa korkoa aikaisintaan kymmenen vuoden kuluttua. ERVV:n rahoituskulut alkavat sen sijaan välittömästi. Kun rupeamme näitä laskemaan yhteen, Suomen kokonaisvastuiksi tulee nopeasti yli 6 miljardia euroa. (Toki myös alla olevien AAA-lainojen koot karttuvat. Valitettavasti ne vain ovat matalilla kiinteillä koroilla.) Tiedän kyllä, että Urpilainen ja hallitus tekevät kovaa työtä edistääkseen Suomen asemaa. Mutta heidän lähtökohtansa ovat vääriä. Jos ei ole valmis lähtemään neuvottelupöydästä, niin sitten tulee vastaan tilanteita, joissa ei pysty pitämään lupauksiaan. Ja kun ei pysty, asia menee salailun puolelle. Minun tehtäväni on haastaa. Suomi ei ole yhden totuuden maa. Minä voin erehtyä siinä missä muutkin. Mutta hyviä päätöksiä ja toimivaa demokratiaa saadaan vain, kun asioista keskustellaan avoimesti. Salailematta.
Kova totuus Suomen Kreikka-vakuuksista
Suomen ”Kreikka-vakuudet” ovat arvoltaan tasan nolla. Sen lisäksi maksamme niistä – itse velkatakuiden lisäksi. Onko tämä se todellinen syy, miksi asia julistettiin salaiseksi? Kataisen ja Urpilaisen hallitussopu sisälsi kuuluisan sopimuksen Suomen kokonaisvastuiden rajaamisesta: ”Mikäli jokin euromaa pyytää ERVV:ltä lainamuotoista tukea vielä Portugalin jälkeen, on Suomi valmis harkitsemaan tätä vain sillä ehdolla, että Suomi saa takausosuudelleen vakuudet kyseiseltä maalta. Tämä rajaa Suomen tosiasialliset vastuut enintään Portugalin ja sitä edeltävien ohjelmien hyväksymisen mukaiselle tasolle.” Nyt Suomi on vihdoin saanut ns. ”vakuutensa”. Ja hallitus on julistanut asiakirjan salaiseksi. Asia on herättänyt Suomessa vain vähän keskustelua. Todellisuudessa Suomen vakuudet koostuvat total rate of return swap –rakenteesta, jonka tämän päivän arvo on nolla. Siitä huolimatta olemme suostuneet niistä maksamaan. Näin asia ymmärretään ja näin se on analysoitu kansainvälisillä markkinoilla ja kansainvälisissä erityisjulkaisuissa. Salailun todellinen syy Urpilaisen ja valtiovarainministeriön hankkimat ”vakuudet” ovat pankkimiesten kielellä total return swap (TRS). Swapin tarkoitus on hieman lieventää Suomen tappioita, jos Kreikka ei yllättäen pystykään maksamaan takaisin saamiaan lainoja. Hyvä. Valitettavasti tämän hienon TRS-sopimuksen arvo on määritelmällisesti ja sen rakenteen perusteella tekohetkellä tasan nolla. Selitän kohta, miksi näin on. Sitä ennen pari sanaa tilanteen poliittisesta ja taloudellisesta merkityksestä. Saadaksemme nolla-arvoisen ”vakuuden”, Suomi on suostunut vapaahtoisesti maksamaan 1,44 miljardia euroa Euroopan vakausmekanismin (EVM) pääomaa. Tästä aiheutuvat kulut ovat jo korkoina pahimmillaan yli 50 miljoonaa euroa vuodessa. Saimme siis nollan arvoiset ”vakuudet” ja vain 20:lle prosentille kokonaistakauksistamme (palaan tähän lopuksi). Ja vielä suostuimme maksamaan siitä. Ei ole ihme, ettei yksikään muu euromaa niitä halunnut, eivät edes Saksa ja Hollanti, vaikka niillä on halvemmat rahoituskustannukset kuin Suomella. Näin asia on analysoitu kansainvälisillä markkinoilla. Suomessa on toisin. Täällä asiakirjat on juuri julistettu salaisiksi valtiovarainministeriön toimesta. Vaahtosin siitä viime perjantaina eduskunnassa. Tuloksena oli se, että kansanedustajat saavat nähdä asiakirjat – satojen sivujen englanninkieliset lakitekstit – salassapidon sitomina. He eivät saa ottaa niistä muistiinpanoja, saati sitten valokopioita. Ja nähtyään tekstit he eivät saa keskustella niistä kenenkään kanssa! Kansalaisille, jotka laskun lopulta maksavat, sopimuksen todellisesta sisällöstä ei kerrota halaistua sanaa. Tausta Koska asiakirjat on Suomessa julistettu salaisiksi, en pannut kapulaa suuhuni ja yrittänyt lukea satojen sivujen johdannaisdokumentteja, joita en itse osaa tulkita. Sen sijaan olen seurannut tätä Euroopan velkavuorien kaatumista jo useiden vuosien ajan ja saanut kontakteja kansainvälisessä mediassa ja kansainvälisillä markkinoilla. Siinä missä Suomessa vallitsee lähes täydellinen tyhjiö vakuuksien rakenteista, rapakon takana markkinat ja spesialistimediat tuntuvat tietävän aika tarkkaan, mitä ne niin kutsutut Suomen ”vakuudet” ovat, ja miksi mikään muu euromaa ei niitä halunnut. Tämä on avustajieni kanssa tekemäni yhteenveto kansainvälisistä lähteistä saamiimme analyyseihin ja tietoihin. Totuus on kova: Suomen Kreikka-”vakuudet” koostuvat total return swap -transaktiosta, jonka arvo tänä päivänä on tasan nolla. Ja me vielä maksamme siitä. Ei tämä ihan yksinkertaista ole. Mutta jos minä pystyn sen tajuamaan parin kierroksen jälkeen, niin kyllä pystyvät muutkin. Täältä pesee. Mikä on tämä ”total return swap” Käyn alla koko rakennelman läpi yksityiskohtaisesti. Ensin pitää kuitenkin vähän ymmärtää, mikä on tämä total return swap. Oletetaan tilanne, jossa minulla on kymmenen päärynäpuuta ja sinulla kymmenen omenapuuta. Molemmat teemme tarvittavat puutarhatyöt ja odotamme syksyn satoa. Valitettavasti toisina vuosina kuluttajat pitävät enemmän omenoista ja toisina enemmän päärynöistä. Toinen meistä syö hyvin ja toinen näkee nälkää (tai tarkkaan ottaen syö pelkkiä hedelmiä). Olisi siis parempi meille molemmille jos hajauttaisimme tuotantomme. Molemmat meistä tuottaisivat hieman omenoita ja hieman päärynöitä. Yksi tapa tehdä näin on repiä puut irti maasta, vaihtaa ne keskenämme, istuttaa uudellen ja odottaa syksyä. Tämä on parhaassakin tapauksessa aika työläs operaatio. Pahimmassa tapauksessa tuhoamme kelpo hedelmäpuita. On olemassa parempi vaihtoehto. Teemme vaihtokaupan – Total Return Swapin. Teemme sopimuksen, jossa minä annan sinulle tuoton viidestä päärynäpuusta ja sinä minulle tuoton viidestä omenapuusta. Kun syksy tulee, meillä molemmilla on sato viidestä omenapuusta ja viidestä päärynäpuusta, ja taattu elanto. Swapit ovat yksinkertaisesti juuri tätä – vaihtokauppaa – ja sinällään hyödyllisiä. Vaihdamme tuoton kahdesta tänään samanarvoisesta tuotosta, sen sijaan, että vaihtaisimme itse kiinteitä tuotteita. Olennaista asiassa on se, että swapilla ei ole rahallista arvoa sitä solmittaessa – me vaihdamme tänään tarkalleen samanarvoisia tuotteita. Se on vaihtokauppa. Myöhemmin niiden arvot muuttuvat ylös tai alaspäin hintaliikkeiden mukaan, mutta solmittaessa swapin arvo on aina MÄÄRITELMÄLLISESTI TASAN NOLLA. Tietenkään finanssimaailman swap-kauppaa ei käydä omena- ja päärynäpuiden tuotosta. Siellä vaihdetaan eri instrumenttien tuottoja toisiinsa. Esimerkiksi Pankki A maksaa Pankki B:lle käteisrahan tuoton euriboreissa, ja Pankki B maksaa Pankki A:lle tuoton Helsingin pörssin HEX-indeksistä. Sama periaate kuitenkin aina toimii: solmittaessa TRS:n arvo on tarkalleen nolla . Ellei näin olisi, voisi Pankki A unohtaa koko swapin, lainata rahaa euribor-korolla ja sijoittaa ne itse suoraan indeksiin. Näin tulopuolella Pankki A saisi HEX indexin tuoton ja menopuolella maksaisi euribor korkokulut. Eli aivan sama tuotto kuin Total Return Swapin kautta. Juuri tämän arbitraasin takia näiden sopimusten hinta tekohetkellä on aina nolla. Miten tämä liittyy Suomen Kreikka-”vakuuksiin”? Lukija tässä vaiheessa finanssiopintoja jo varmaan kysyy, mitä tekemistä tällä on Suomen Kreikka-vakuuksien kanssa. Suoraan kysymykseen suora vastaus: Suomen saamat ”vakuudet” ovat yksinkertaisuudessaan Total Return Swap 20 prosentille Suomen kokonaistakauksista. Ei sen enempää, ei sen vähempää. Niidenkin arvo on tänään tasan nolla . Markkinoiden analyysin mukaan se rakenne, jolla nämä ”vakuudet” tehtiin, on hieman monimutkaisempi. Käydään se pääpiirteet rautalangasta vääntäen läpi. Toisin kuin tavallisissa swap-rakenteissa, tässä karusellissa on neljä eri osapuolta: Suomi, Kreikka, kreikkalaispankit ja Euroopan rahoitusvakausväline (ERVV). Kreikkalaispankit toimivat lähinnä Kreikan bulvaaneina. Niiden mukanaolo johtuu siitä, että Kreikan lainoihin, jotka ovat laskettu liikkeelle Englannin lain alaisuudessa, sisältyy panttaamiskieltolauseke. (Samalla tavalla ERVV voidaan ajatella Suomen bulvaaniksi. Eli jotta lainoja ja vastuita ei niin helposti yhdistettäisi Suomen lisävelkaantumiseen, rahanhankinta ja Kreikalle annettu rahoitus tapahtuu ERVV:n kautta, vaikka Suomi antaa täydet vakuudet. Taloudellinen totuushan on aivan sama kuin jos Suomi olisi ottanut velat suoraan kontolleen.) Itse sitoumukset osapulten välillä ovat loistava esimerkki siitä, miten yksinkertaiset asiat voidaan tehdä todella monimutkaisiksi. Ne ovat seuraavat: Kuulostaa kuin todella monimutkaiselta karusellilta, ja sitähän se onkin. Raha pyörii neljän pelurin välillä, ja summaksi tulee tasan nolla. Koko ylläoleva rakenne pelkistyy aivan samaan kuin jos Kreikka olisi suoraan myynyt paikalliset joukkovelkakirjalainansa markkinoille, saanut sitä vastaan tarvitsemansa eurot, ja maksanut niille koron. Kuva on usein arvokkaampi kuin tuhat sanaa, joten alla on rakenne pelkistetyssä muodossaan. Mitä tämä siis tarkoittaa käytännössä? Jotta sopimuksen todellinen luonne tulisi paremmin ilmi, käydään se läpi kohta kohdalta: (1) kun se solmitaan, (2) siinä parhaassa tilanteessa, että Kreikka selviää ja maksaa velkansa korkoineen, ja (3) siinä tilanteessa, että Kreikka kaatuu eikä pysty maksamaan velkojaan. 1) Alkuvaihe Sopimuksen alkaessa: Eli tässä vaiheessa Kreikka on saanut euroja käyttöönsä ja pankilla/asiamiehellä on ostetut AAA-lainat tilillään. 2) Lopputila jossa Kreikka maksaa velkansa Parhaassa mutta (lievästi sanottuna) epätodennäköisessä tapauksessa Kreikka selviytyy ja maksaa kaikki laskunsa. Silloin maksut eri osapuolten välillä ovat seuraavat (P on pääoma, r on korko): On tosin vielä yksi maksu, eli ne alkuperäiset Kreikan paikallislakien alaiset joukkovelkakirjalainat, jotka myytiin markkinoille. Niille on maksettava takaisin pääoma ja korot: P(KreikkaDom) + r(KreikkaDom). Eli koko rakenne itsessään päätyy aivan samaan kuin jos Kreikka olisi myynyt paikalliset joukkovelkakirjalainansa markkinoille, saanut niistä alun perin eurot käyttöönsä, ja lopulta maksanut takaisin näihin lainoihin liittyvät pääomat ja korot. Kaikkien muiden osanottajien tulos on tasan nolla (miinus kulut, tietenkin). Karuselli on jälleen monimutkainen, joten se on helpompi hahmottaa kuvana. 3) Lopputila jossa Kreikka kaatuu Huonoimmassa mutta todennäköisessä tilanteessa Kreikka ei pysty maksamaan lainojaan. Silloin maksut eri osapuolille ovat karkeasti seuraavat: Nokkela lukija huomaa, että tässäkin tilanteessa rakenne päätyy samaan lopputulokseen kuin jos Kreikka olisi myynyt paikalliset joukkovelkakirjalainansa markkinoille, saanut niistä alun perin eurot käyttöönsä, mutta tässä vararikossaan jättänyt laskunsa maksamatta. Kaikkien muiden osaanottajien tulos on jälleen tasan nolla. Samalla tavalla voisimme käydä läpi kaikki vaihtoehdot, joissa Kreikka eri tasoin maksaa takaisin lainansa. Lopputulos on kuitenkin aina sama. Swap-rakenne toimii kuin karuselli, ja ainoina todellisina transaktioina ovat Kreikan paikallisten joukkovelkakirjojen markkinoille laskeminen ja niiden takaisinmaksu. Muiden osallistujien tilit pysyvät nollilla. Mitä tässä oli lopputuloksena Miksi yllämainittu ei olisi hyvä vaihtoehto? Kävi niin tai näin, Suomen tulos on aina nolla. Ei tule tappiota Kreikasta, tätähän se Soinikin haluaa. Tämä olisikin aivan totta, jos se olisi koko totuus. Valitettavasti siinä on kaksi suurta ryppyä. Ensinnäkin saadaksemme aikaan transaktion, joka ei koskaan tuota meille mitään (eli total rate swapin, jonka arvo on tänään nolla), olemme suostuneet maksamaan siitä hyvää rahaa. Maksamme 1,44 miljardin pääomat EVM:ään kertaheitolla, ja tästä koituvat korkokustannukset ovat pahimmillaan yli 50 miljoonaa euroa vuodessa . Ja jos korot nousevat, nousevat myös kulumme. Voimme toki uskoa keijukaisiin ja siihen että EVM tulee olemaan todellinen rahasampo… Mutta siinä tapauksessa emme myöskään olisi pyytänyt vakuuksia ensikädessä. (Onkin huomattavaa, etten ole viime vaalien jälkeen kuullut kenenkään väittävän tämän olevan hyvää bisnestä, tai että ”voittoahan näistä lainoista tulee”!) Tämä kalleus on sanottu suoraan. Kuten Itävallan valtiovarainministeri Maria Fekter suoraan virkkoi: ” Vakuusmalli tehtiin tarkoituksella niin kalliiksi, että mikään muu euromaa ei tule Suomen lisäksi vakuuksia vaatimaan .” Euroryhmän puheenjohtaja Jean-Claude Juncker puolestaan totesi: ” Kun kysyin että kyllä vai ei, haluaako joku muu maa vakuuksia, vastaus oli ei .” Toiseksi – ja tässä on se todellinen pommi – nämä ”vakuudet” kattavat vain 20 % antamistamme lainatakauksista. Lopuille 80 % meillä ei ole mitään suojaa! Korkoineen ja ylitakauksineen Suomen vastuut kasvavat lähes 6 miljardiin euroon . Osallakin näistä kustannuksista voisimme pitää yllä aika monta varuskuntaa, eikä kuntienkaan pakkoliitoksilla olisi mikään hoppu. Kysyn suoraan: miksi kansanedustajille ei anneta todellista tietoa ennen kuin he päätöksensä tekevät? Tiedän ja hyväksyn sen, että demokratiassa on tilaa eri mielipiteille – myös päätöksille, joita itse vastustan. Mutta sitä on vaikea hyväksyä, että miljardien eurojen arvoisia päätöksiä tehdään ilman todellista tietoa – tai että asioiden todellinen rakenne suorastaan salataan. Miksi näin tehtiin On siis vielä esitettävä ratkaiseva kysymys: miksi tällainen rakenne tehtiin lainkaan, ja miksi se nyt yritetään salata? Yksi mahdollinen (ja vaarallinen) selitys on se, että hallituksemme ja virkamiehemme eivät tiedä, mitä he tekevät kansainvälisillä finanssimarkkinoilla. Goldmanin pankkiirit ja kovan tason poliitikot luistelevat piruetteja neuvottelijoittemme ympärillä. Toinen mahdollinen (myös hyvin vaarallinen) selitys on sisäpoliittinen: ”Suomi ei anna uusia lainoja tai lainatakuita jollei niille saada täysimääräisiä vakuuksia.” Jonkinlainen viikunapuunlehti piti saada miljardien lisälainoitukselle konkurssikypsään Kreikkaan. Sinällään siinä ei ole mitään pahaa, että saimme pienen ”lyhyen synteettisen position” antamiimme lainoihin. Mutta se ei ole oikein, että näitä pieniä positiota on markkinoitu aivan kuin olisimme saaneet vakuudet kaikille antamillemme lainavastuille. On väärin, että maksamme käypää rahaa saadaksemme määritelmällisesti nolla-arvoisen position. Toisin sanottuna lähinnä puoluepoliittisista syistä hallitus on lisännyt kansalaisten verotaakkaa. Ja on todella väärin, että tähän liittyvät asiakirjat julistettiin valtiovarainministeriön toimesta salaisiksi ja täydellisen vaitiolovelvollisuuden piiriin. Tässä hallituksen toiminta vahingoittaa syvästi suomalaista demokratiaa ja julkishallinnon perustuslaillista julkisuusperiaatetta. Kun joulukuussa analysoimme Suomen lainavastuiden kokonaissummia, pyysin että minulle kerrotaan, jos olen väärässä. Tähän asti olen tainnut olla oikeassa, mutta ei se todellakaan tarkoita sitä, että olisin erehtymätön. Kaukana siitä. Avustajanikaan eivät sitä ole, ja debatti on aina hyvästä. Toivon vilpittömästi, että markkinat ovat tulkineet saamamme ”vakuudet” virheellisesti, ja veromarkkamme ovat turvassa. Valitettavasti asiaa tutkittuani en siihen tänään usko. Jos joku toista uskoo, antakoot hyvät perustelut. Julkisuus ja lehdistön tehtävä Tässä nousee esiin kaksi perustavanlaatuista kysymystä. Ensimmäinen on se, kuka ja millä perustein voi julistaa miljardien eurojen päätösten perustiedot salaisiksi. Kyse ei nyt ole liikesalaisuuksista, vaan sopimuksen perustiedoista. Tämä tarkoittaa, että kansanedustajat kansalaisista puhumattakaan eivät ymmärrä, mihin meidän rahojamme käytetään. On väitetty, että sopimus julistettiin salaiseksi, koska bulvaaneina toimivat pankit eivät halunneet sitä julkisuuteen. Mutta markkinoiden tietojen perusteella siihen ei olisi erityistä syytä. Sitä paitsi markkinoiden mukaan tasan neljän kreikkalaispankin nimet mainitaan Reutersin kansainvälisissä uutissähkeissä vakuuksin liittyen. Toinen kysymys kohdistuu tutkivaan journalismiin ja kriittisen lehdistön asemaan suomalaisessa demokratiassa. En ole nähnyt yhtään syventävää analyysiä näistä niin sanotuista ”vakuuksista” Suomen valtamedioissa – en lehdissä, televisiossa tai radiossa. (Ainut poikkeus on Taloussanomien Jan Hurrin lyhyt artikkeli viime vuoden lopulta.) Kuinka voi olla, että asiasta tiedetään enemmän maailmalla kuin Suomessa? Jos kansainvälisillä markkinoilla ja kansainvälisessä mediassa tiedetään missä mennään, eikö Suomen kansalaisilla ja veronmaksajilla (jotka nämä kulut lopulta maksavat) olisi oikeus samaan?
Kreikkapaketti
Sain käsiini hallituksen esityksen ns. Kreikka-paketista. Sen perusteella minun pitäisi päättää Suomen vastuiden kasvattamisesta. Katson, että olen hyvin perehtynyt EU:n talouskriisiin. Hallituksen tiedonanto ei anna mitään eväitä ymmärtää monimutkaisia vakuusjärjestelyjä. Koko vakuussopimusta liitteineen ei ole saatavissa Suomen kielellä. Tänään minulle vahvistettiin, että kansanedustajat saavat halutessaan nähdä salaiseksi luokitellut paperit. Näiden papereiden katsominen tuo myös vaitiolovelvollisuuden. En ole varma haluanko nähdä kaikki asiaan liittyvät paperit ja siten asettaa kapulan omaan suuhuni. Vastustan jyrkästi Kreikkapakettia, jonka yhtenä arkkitehtinä on Mikkelin mies Olli Rehn. Arvostelen jatkossakin asiaperusteilla sekä EU:ta että sen vaaleilla valitsemattomia johtajia. Media. Kannustan teitä. Tehkää työnne. Paljastakaa salailu ja palauttakaan tutkiva journalismi kunniaan. Antakaa kansan tietää, mihin vastuisiin heitä uitetaan.
USA:n presidentinvaalit
Presidentinvaalit ovat mielenkiintoisia. Kahden pressanvaalikeikan kokemuksella on mielenkiintoista seurata sekä Ranskan että USA:n presidentinvaaleja. Muotoja, julkisuutta ja sisältöä. Meneillään oleva republikaanien esivaali on merkittävä tapahtuma. Kysymys ei ole pelkästään henkilöstä vaan politiikan sisällöstä. Republikaanien pitää valita sekä henkilö, joka voi voittaa Obaman että linja, jolla Obama voitetaan. Tehtävä ei ole helppo. Jos veikata pitää hevosmiehenä kallistun vetävän kaksarin yhdistelmään. Maltillisempi ykkönen ja konservatiivi kakkonen. Voi se olla toisinkin päin. Molemmat silti tarvitaan. Obamaa on vaikea voittaa. Istuva presidentti on aina vahvoilla. Ensimmäinen askel voittajan polulla on haastaa nykyvalta kunnolla. USA:n sisäpoliittinen  tilanne ja maailmanpolitiikan arkipäivä  mahdollistavat selvät vaihtoehdot. Suomen vaaleissa puhuttiin paljon arvoista ja arvomaailmoista. Arvot ja talous ratkaisevat USA:n vaalit. Ensin pitää valita Obamalle vastaehdokas. On täysin amerikkalaisten asia valita heille presidentti. Tuo valinta vaikuttaa koko maailmaan. Myös Suomeen. Ulkoministeri Erkki Tuomioja tapaa tänään Hillary Clintonin. Odotan mielenkiinnolla tapaamisen tuloksia. USA kiinnostaa minua. Siellä on laajaa ymmärrystä no-bailout-politiikalle. Kova antikapitalistinen kritiikki  – Occupy Wall Street-hengessä kuuluu asiaan. Pidän voimakkaista mielipiteistä ja ihmisistä, jotka elävät niin kuin opettavat. Marraskuussa nautin täysin siemauksin poliittisesta puheesta Washingtonissa. Ja nimenomaan kuuntelijana. Vieläkin hymyilyttää ja hykerryttää. Never surrender.
Nuohoojamestari Hirvonen
Liityin SMP:n jäseneksi maaliskuussa 1979. Tutustuin tuolloin Arto Hirvoseen, SMP:n legendaariseen kenttäpäällikköön. Arto Hirvonen oli keskeisessä roolissa kun Urpo Leppäsestä tehtiin kansanedustaja toivottomalta näyttävästä alkutilanteesta keväällä 1979 Kymen vaalipiirissä. Hyviä politiikan kenttämiehiä ei ole joka toisellakaan oksalla. Vaatii ronttia ja rohkeutta hakea ehdokkaita ja esittää asia oli kannatus sitten kaksi tai kaksikymmentä prosenttia. Ujona espoolaispoikana opin SMP:ssä elämää, näin miten monella tavalla eletään ja tullaan toimeen. Elämän isot perustotuudet eivät miksikään muutu. Samaa pätee politiikan perustotuuksiin. Arto Hirvonen on ollut tekemässä montaa kansanedustajaa ja kunnanvaltuutettua. Tällä hetkellä Arto on Kotkan kaupunginvaltuustossa. Minulla on luottomiehiä  ja -naisia. Heille on yhteistä tinkimätön puolueen peruslinjan puolustaminen ja kannustava asenne. Nuohoojamestari Hirvonen tekee puoluetyötä leipätyönsä ohella. Nämä artohirvoset ovat suuri voima Perussuomalaisten nousussa. Heistä ei kirjoiteta, eivätkä he kerjää kunniaa. Etulinjan miehet ovat usein hiljaisia miehiä. He eivät näitä plokeja kirjoittele. He tietävät, että ilman kenttätyötä plokeilla ei ole peltoa, jossa kasvaa.
Euro on kriisin aiheuttaja
Ateenassa autot ja talot palavat. Uutta tukipakettia pukkaa kuin Katainen kukkaruukkua. Taas ollaan ” pelastamassa ” Kreikkaa. Oi aikoja, oi tapoja. Valtaapitävät väittävät, että ylivelkaisuus on ulkoinen ilmiö. Se ei ole ole. On väitetty, että euro on tämän kriisin uhri. Se ei ole. Euro on kriisin aiheuttaja ja ylläpitäjä. Yhtenäisvaluutta edellyttää yhteistä talous- ja sosiaalipolitiikkaa. Sitä ei ole ollut ja jotta sitä voisi olla, olisi perustettava finanssipoliittinen unioni, jota Euroopan kansat eivät halua. Euro ei aiheuta ongelmia vain Kreikalle vaan kaikille muillekin euromaille ja enenevästi epävakaudellaan monelle muullekin maalle. Euro on vienyt mukanaan devalvointimahdollisuudet ja romuttaa Kreikassa itsenäisen talouspolitiikan perusedellytyksiä. Tukipaketeilla ei pelasteta Kreikkaa ja kreikkalaisia vaan suurta rahaa, pankkiireja ja EU-herrojen poliittista unionia. Jäljelle jää kaksi perusvalintaa: 1) Luodaan Finanssipoliittinen Unioni ja sille keskitetty valvonta . Tähän liittyvät moninaiset talouden ja politiikan kurisopimukset sekä keskitetty valvonta ala Bryssel ja malli Moskova. 2) Paluu kansallisiin valuuttoihin. Vastuu omasta itsestä. Keinot ja mahdollisuudet. Mahdollisuus myös omiin virheisiin ja epäonnistumisiin. Eurokraatit ajavat aina vallankeskitystä. Kriisi antaa mahdollisuuden saada keskusvallalla lisää valtaa ja uusia tehtäviä. Ensimmäinen askel tässä on uusi finanssipoliittinen sopimus, jolla mennään kohti kovempaa integraatiota. Perussuomalaiset eivät hyväksy tukipaketteja , emmekä Suomen ja suomalaisten vastuiden kasvattamista. Totuus on murtautumassa esille. Kannattaa perehtyä voimallisesti Taloussanomissa esiintuotuihin faktatietoihin ja artikkeleihin. Häveliäisyyssyistä jätän toimittajien nimet mainitsematta – Kyllä kansa tietää! — Paavo Väyrynen on taas tapetilla. Toteanpahan vaan, että hän oli aikanaan Europarlamentissa hyväksymässä Kreikkaa eurovaluuttaan, kannatti sekä Kreikan että Irlannin tukipaketteja hallituksessa  ja äänesti EU-perustuslain eli Lissabonin sopimuksen puolesta Suomen Eduskunnassa.
Selvät numerot – paluu asialinjalle
Sauli Niinistö voitti presidentinvaalit pystyyn. Vihreä vallankumous oli kehäteiden sisäistä hypetystä. Tulos puhuu puolestaan – Ahvenanmaa mukaan lukien. Vaalit olivat mielenkiintoiset – olin sekä kaukalossa että aitiopaikalla. Näissä vaaleissa konservatismi voitti liberalismin. Niin muuten kävi viime eduskuntavaaleissakin. Ei Jytky mihinkään ole hävinnyt. Perussuomalaisilla on edelleen 39 kansanedustajaa, vihreillä 10. Jytky on kuin Suomen ensimmäinen jääkiekon maailmanmestaruus vuodelta 1995. Se on ja pysyy. Se on ainutlaatuinen historiallinen tapahtuma. Tuleeko uusia mestaruuksia, niin kuin jääkiekossa,  jää nähtäväksi. Vaaleissa riittää aina tutkittavaa. Tässä vaalissa näimme sen, kuinka maamme suurimman päivälehden politiikan toimituksesta tuli hetkeksi poliittinen toimitus. Paluu asialinjalle on alkanut. Perussuomalaisten vaalivoitto ei ole vahingoittanut Suomen mainetta ulkomailla, yhtä vähän Pekka Haaviston vaalitulos palauttaa sitä, mitä ei ole menetetty. Ja sama ruotsiksi. Me emme kaipaa paluuta neuvostoaikoihin, jolloin kotikommunistit ramppasivat Moskovassa mustaamassa omaa maataan. Kirjoitan tätä plokia Brysselistä. Seuraan täällä ” EU:n taloudellista menstystarinaa ”. Viime viikolla päivitin tilannetta Lontoossa. Johtopäätökseni on, EU:n talouskriisi jatkuu, jopa pahenee. Suomen ei pidä olla mukana vakausmekanismissa. Perussuomalaiset haastavat hallituksen EU-politiikan pitävin perustein. Parin vuoden kauteni EU-parlamentissa oli sekä minulle että Perussuomalaisille puolueena arvokas. Nyt meillä on kontaktit ja pääsy tiedon lähteille. Sampo Terho on jatkanut työtäni täällä hyvin ja istuu ainoana suomalaisena tärkeässä ja vaikutusvaltaisessa talous- ja raha-asiainkomiteassa. Ajatelkaa, että täytyy olla perussuomalainen päästääkseen edustamaan Suomea tässä tärkeässä ja halutussa komiteassa. Presidentinvaaleissa näkyy karusti Suomen alueellinen kahtiajakautuminen. Tämä on vaarallista. Kysymys on nyt enemmän äänestysinnosta kuin siitä ketä selkosilla äänestettiin. Koin tämän omakohtaisesti Rautavaaralla, jossa vierailin viime perjantaina. Sain Rautavaaralta 17, 0 prosenttia annetuista äänistä.  Vetosin rautavaaralaisiin äänioikeuden käytön puolesta. En onnistunut kuin siinä, että Rautavaara putosi pois jumbopaikalta. Kyllä minulle monikin sanoi, että kun Timo sinä putosit, minun vaalini olivat siinä. Mikä minä olin siihen mitään sanomaan. Vaalit jättävät aina jälkensä ja jälkipyykkinsä. Olen hyvillä mielin. Tarjosin vaihtoehdon, sain 287 571 ääntä.  Taistelu on käyty ja usko on säilytetty. Toisella kierroksella äänestämäni ehdokas voitti. Sauli Niinistö tuli valituksi. Tuen aina istuvaa Tasavallan Presidenttiä, hän työskentelee Suomen hyväksi. Ulkoasiainvaliokunnan puheenjohtajana minulla on siihen hyvä mahdollisuus. Hullumminkin olisi voinut käydä. Suomi siirtyi Saulin aikaan. Soini oli Suomen niinistöläisin kunta. Ei nimi miestä pahenna!
ÄÄNESTIN SAULI NIINISTÖÄ
Tapasin eilen torstaina Sauli Niinistön ja äänestin häntä tänään perjantaina Espoon Lippulaivassa. Perusteluni: Ääni on Sauli Niinistölle – ei Kokoomuksen politiikalle. Uskon, että Sauli Niinistö huolehtisi Puolustusvoimien ylipäällikkönä Pekka Haavistoa paremmin Suomen puolustusvoimista ja tärkeistä transatlanttisista suhteista. Olen huolissani sorateiden varrella asuvista ihmisistä ja syrjäseutujen palveluista. Kun verot haetaan pitkospuiden päästä, palvelut kuuluvat myös siellä asuville. Kerroin tämän huoleni Sauli Niinistölle. Luotan siihen, että hän ymmärsi asiani tärkeyden. Jotta syrjäseutujen asia ei jää pelkäsi puheeksi, matkustan Rautavaaralle perjantaina 3.2.2012. Järjestämme paikallisten Perussuomalaisten kanssa tilaisuuden, jossa vetoamme kansaa äänestämään. Rautavaaralla oli koko maan alhaisin äänestysprosentti 58,4 %, oma osuuteni annetuista äänistä oli 17, 0 %. Toiveeni on, että vähintään puolet Rautavaaran äänestäjistä kävisi uurnilla. Äänestivät sitten kumpaa tahansa tai jättävät tyhjän lipun. — Rankaisen itseäni huonosta ruotsin kielen taidostani. Sen vuoksi presidenttikannastani syntyi epäselvyyttä vaali-iltana. Epäonnistuin ilmaisemaan itseäni ruotsin kielellä, syntyi väärinymmärrys. Syksyn ruotsinkieliseen puheenjohtajatenttiin pistän jonkun sellaisen perussuomalaisen, joka osaa ruotsia niin hyvin, että tällainen ei pääse enää toistumaan. Tällä välin yritän itse parantaa kielitaitoani. — Minulla ei ole Pekka Haavistosta mitään pahaa sanottavaa. Mielestäni avioliitto on miehen ja naisen välinen liitto. Käsittääkseni Sauli Niinistö on samaa mieltä. Sekä Pekka Haavisto, että Sauli Niinistö suhtautuivat kunnioittavasti aborttikantaani, vaikka ovat itse asiasta toista mieltä. Tähän eivät kaikki politiikassa, saati mediassa, pysty. Minä en nöyristele kuoleman kulttuurin edessä. Perussuomalaisilla ja äänestäjilläni on oikeus, jopa velvollisuus, äänestää omantuntonsa mukaisesti. Puheenjohtajana en salli painostusta saati kiusaamista niitä puoluesisaria ja -veljiä kohtaan, jotka äänestävät eri tavalla kuin minä. Tai ovat kokonaan äänestämättä. Ratkaisuni on tämä, enkä sitä tämän enempää julkisesti perustele. Olen istuntovapaalla ja kommentoin politiikkaa seuraavan kerran Rautavaaralla perjantaina 3.2.2012.
Soinin ääni
Vaalitaistelu saa aina ihmiset suunniltaan. Järkevätkin ihmiset menettävät järkensä, tunne ottaa ylivallan. Nyt on juuri se aika, jolloin molemmat puolet pistävät liikkeelle huhun, että se Soini on tätä mieltä tai tulkitsevat asioita mielensä mukaan. Tämä pätee myös toimittajiin. Julkisuudessa tulkitaan Soinin sanomisia milloin mitenkin. Ei kannata tulkita, koska tulkinta voi olla  väärä. En ole kummankaan tukijoukoissa. Sanon suoraan, kun se Soini ääni kiinnostaa: 1. Äänestän toista finalistia, koska en ole tyhjän äänestäjä. 2. Kerron kumpaa äänestin klo 20.00 vaalipäivänä, jos joku sitä minulta kysyy. 3. Finalistit ovat samalla viivalla harkinnan suhteen. Toisen mielestä harkitsen Niinistön äänestämistä, toisen mielestä Haaviston äänestämistä. Kumpikin on yhtä oikeassa. Minua ei voi laskea kumpaankaan leiriin. 4. En ohjaa omia äänestäjiäni mihinkään suuntaan. Jokainen saa vapaasti valita, niin kuin Perussuomalaiset aina itse vapaasti harkitsevat. 5. Olen toisella kierroksella yksi äänestäjä – en sen vähempää tai enempää. 6. Perussuomalaiset kansanedustajat, vaikuttajat ja äänestäjät voivat minun puolestani vapaasti ottaa kantaa kenen puolesta haluavat. 7. Moni äänestäjäni jättää myös äänestämättä, ymmärrän sen yhtenä kannanottona muiden joukossa.
Kiitos
Sain vaaleissa (ennen tarkistuslaskentaa) 287 405 ääntä. Vuonna 2006 sain 3,4 prosenttia äänistä, nyt sain 9,4 prosenttia eli 6,0 prosenttia enemmän. Nyt oli kysymys presidentinvaalista, niitä pitää verrata presidentinvaaleihin. Tiedän, että kukin vertaa niitä mihin mielensä tekee. Kun on tarpeeksi kauan mukana, ei vaaleissa juuri ylläty. Tajusin, että Haaviston ja nimenomaan hänen – ei vihreiden puolueena – kannatuspiikki lähti Viitasaaren viestintänapakympistä. Abortista ja ja rasismista minua hiillostanut kolmikko Lipponen, Biaudet ja Arhinmäki eivät häävisti pärjänneet. Heidän yhteenlaskettu kannatus oli huomattavasti alle Pekka Haaviston kannatuksen. Haavisto ojensi Hakkaraiselle kätensä ja se meni perille. Ei Haavisto Perussuomalainen ole – ei sinne päinkään – mutta aito humanisti hän on. Kyllä kansa tietää. Vaistosin jo muutama viikko sitten, että Pohjois-Karjala on jäämässä katveeseen. Se oli minun kovin kannatusalue yhdessä Satakunnan kanssa, mutta vaaliosanotto oli vain 66.9 prosenttia, kun se Helsingissä oli 76,2. Tajusin vaaran ja menin Pohjois-Karjalaan viimeiseksi kampanjapäiväksi. Tulos oli 12,4 prosenttia ( ennakko 12,0 ja vaalipäivä 12,8) Tämä presidentinvaali oli Perussuomalaisille vaikea. Puolueella pitää olla ehdokas ja tuo vastuu kuuluu puolueen puheenjohtajalle. Sain paljon viestejä siitä, että minun on jatkettava puolueen johdossa. Kun perussuomalainen on sitä mieltä, hän myös äänestää sen mukaan. Olen kiitollinen ja ylpeä äänisaaliistani; 287 405 ääntä on paljon. Niin moni suomalainen äänesti minua Presidentiksi. Olemme voittaneet vaalin toisensa jälkeen, pressanvaaleihin verrattuna voitimme tämänkin. Niin politiikka ei kuitenkaan mene. Poliittinen toiminta on nimensä veroista. Nyt alkaa valmistautuminen kuntavaaleihin. Pohjalla on 5,4 prosentin kannatus. Syksyllä luvut ovat ihan toiset. Sitä ennen Euroopassa ja Suomessa tapahtuu paljon. SDP:ssa ensin ja Keskustassa sitten…
Kiitos Pohjois-Karjala, nyt äänestämään
Vaalikierros on tehty. Tunnelma Pohjois-Karjalassa oli erinomainen. Olen parhaani tehnyt. Puheet on pidetty, seuraavaksi puhuu Suomen kansa. Helsingin Sanomille ja muillekin tiedoksi, tilaisuuksien yleisömäärät: Joensuu 420. Ilomantsi 109. Lieksa 196. Yhteensä siis 725 kuulijaa. Terveiset kapinallisesta Pielisen Karjalasta. Kotimatka on alkanut. Tervetuloa Bottalle vaalivalvojaisiin.
Äänestä gallupit kumoon
Päätän vaalikiertueeni Pohjois-Karjalaan. Teko on harkittu. Iivisniemen betonilähiön poikana liityin SMP:n jäseneksi 16-vuotiaana. Tuo päätös viitoitti elämäni kulun ja urani. Minusta on tullut monien vaiheiden kautta ison puolueen puheenjohtaja ja presidenttiehdokas. Olen saanut yli 30-vuotisen urani aikana nähdä ja kiertää koko Suomen ja moneen kertaan. Olen johtanut Perussuomalaiset menestykseen sekä maalla että kaupungeissa. SMP:n legendaarinen puoluesihteeri Eino Poutiainen selätti roknoosit 40 vuotta sitten. Mitäs jos uusitaan sama nykymaailmassa, jossa kaikkea tutkitaan online aamusta iltaan. Ihminen ei ole miksikään muuttunut. Oma tahto on jäljellä. Vaaleissa on vielä antamatta pitkälti yli 2 000 000 ääntä. Älä alistu gallupien vietäväksi. Päätä itse ja äänestä Pohjois-Karjalan hengessä gallupit kumoon. Aloitin Perussuomalaiset yhdessä kolmen muun ihmisen kanssa v. 1995. Viime eduskuntavaaleissa saimme yli 560 000 ääntä. Kaikki on vaaleissa mahdollista. Sinä ratkaiset äänesi voimalla. Tehdään yhdessä yllätys. Äänestä minua, sillä niin minäkin sunnuntaina teen. Tavoite on olla ensimmäisellä kierroksella kakkonen ja toisella kierroksella ykkönen ja olla Pohjois-Karjalassa ykkönen jo ensimmäisellä kierroksella. Siinä on uutista.
Kovan päivän ilta
Joensuussa ollaan. Kello on 0.35 lauantain puolella. Takana Kouvola, Lappeenranta, Imatra ja Savonlinna. Tilaisuuksiiassa oli yhteensä 573 kuulijaa, laskimme ne Helsingin Sanomien Marko Junkkaria varten. Viimeinen kampanjapäivä sisältää Joensuun, Ilomantsin ja Lieksan. Sunnuntaina kotiin, äänestämään numeroa 3. Täysillä vedetään loppuun asti.
Täysillä loppuun asti  ja Haaviston oivallus
Olen kuin 10-vuotias Suomenhevosori Kuninkuusraveissa. Vaadin runsasta alleajoa ja tiedän missä maalitolppa on. Olen tyytyväinen kahteen viimeiseen suureen vaalikeskusteluun. Perussuomalaisten kannattajat näkivät ja kuulivat, että asialistamme on voimissaan. Painan täysillä loppuun asti. Kello on juuri nyt 6.09 perjantaina ja edessä keikat Kymeen, Etelä-Savoon ja Pohjois-Karjalalaan. Vartin päästä lähdetään. Kävin eilen Itä-Helsingissä ja Vantaalla. Ei Perussuomalaisuus lähiöistä ole mihinkään kadonnut, siellä oli vastassa tuttu ja turvaa hakeva ja tuottava maailma. Kättelin/halasin/annoin nimmareita sadoille ihmisille. Viesti oli selvä: Timo, puolusta meitä! Me olemme ihmisiä. Kontulan Symppiksessä ratkesi sekin, että Kannonkoskelle Keski-Suomeen tulee Perussuomalaisille oma lista kuntavaaleihin. Vanha tuttu muista yhteyksistä on muuttamassa paikkakunnalle ja hän kävi kertomassa, että: ” Timo, minä hoidan tämän!” Viestini on Perussuomalaisten ja omille kannattajilleni. Kun kannatat meitä, äänestä minua. Niin yksinkertaista se on. Kun tässä onnistumme, toinen kierros on kohdallani mahdollinen. Perussuomalaisia äänesti eduskuntavaaleissa 560 000 ihmistä. Se joukko voi viedä toiselle kierrokselle ja olen tavannut tuhansia heistä kahden viime viikon aikana. ja tapaan vielä parissa päivässä ainakin 1000. Timos Soinia voi äänestää koko maassa. — Mietin Pekka Haaviston gallupnousua ja kampanjaa. On täysin selvää, että Pekan kampanja sai siivet alleen kohtaamisesta Teuvo Hakkaraisen kanssa Viitasaarella. Siellä oli koko tiedotusvälineiden kirjo paikalla. Kun googlaa Hakkaraisen ja Haaviston samalla kertaa näkee tuloksen. Ja jatkojutut päälle. Olisi senkin palsta- ja bittimillimäärän joutunut rahalla ostamaan! Siinä missä Lipponen, Biaudet ja Arhinmäki jankuttivat rasismista, aborteista ja ääri-ilmiöistä saaden monistusapua punavihreältä kolumnimedialta. Pekka Haavisto ja hänen taitava kampanjaorganisaatio puhui kansan tuntevan perussuomalaisuuden kanssa. Osa Perussuomalaisista on suivaantunut ryöpyyksestä, eivätkä kerro kantaansa gallupeissa, mutta äänestävät ja se näkyy sunnuntaina. Barskit Perussuomalaiset äijät ja rohkeat naiset maakunnissa ovat avanneet oven keskustalandiassa ajatella toisin. Avanneet ladun olla omaa mieltä, toista mieltä. Sen tajuaa nyt vihreä kukkakauppiaskin, joka ei tätä ennen ole uskaltanut astua esiin. Nyt uskaltaa. Eläköön todellinen suvaitsevaisuus. Sillä muuten pärjää. Myös Perussuomalaiset.
Eriävä mielipide sopimuksesta talousunionin vahvistamisesta
Perustelut Perussuomalaiset kannattavat talouskurin tiukentamista, mutta eivät ehdotettua sopimusta, jossa talouskurin varjolla annetaan tarpeettomasti pois Suomen talouspoliittista itsenäisyyttä. Suomi ei tarvitse kriisimaiden tavoin EU:ta tai komissiota vahvistamaan markkinoiden luottamusta siihen, että Suomi harjoittaa vastuullista talouspolitiikkaa. Suomen valtionvelan korkotaso on historiallisen alhaalla ja suurin uhka luottoluokituksen laskulle sekä korkotason nousulle ei ole julkisen sektorin liiallinen alijäämä, vaan Suomen jäsenyys euroalueessa. Nyt ehdotettu uusi budjettikurin mittari, rakenteellinen alijäämä, on täysin teoreettinen konsepti, jota voidaan helposti manipuloida ylioptimistisilla talousennusteilla. Ehdotetussa sopimuksessa mainitaan myös, että ”poikkeuksellisissa taloudellisissa olosuhteissa” alijäämärajat voidaan rikkoa. Poikkeukselliset taloudelliset olosuhteet ovat käytännössä täysin tulkinnanvaraisia, mikä vesittää sääntöjen merkityksen käytännössä. Perussuomalaiset haluavat myös kiinnittää huomiota siihen, että Suomen kaltaiselle pienelle taloudelle ehdotetun kaltaiset alijäämäsäännökset eivät sovi yhtä hyvin kuin Saksan ja Ranskan tapaisille suurille talouksille. On myös kyseenalaista, ovatko ehdotetut sanktiot sääntöjä rikkoville valtiolle toimivia. Sakkojen jakaminen jo ylivelkaantuneelle valtiolle vain pahentaisi sen velkaongelmaa ja toisaalta sakko on niin pieni, että se tuskin estää vastuuttoman talouspolitiikan harjoittamista hyvinä aikoina. Ehdotetussa sopimuksessa on myös kohtia, jotka viittaavat liittovaltiokehityksen vauhdittamiseen. Sopimuksella luodaan alustavaa rakennetta myöhemmille toimivallansiirroille jäsenmailta unionille. Perussuomalaiset pitävät maamme talouspoliittisen vallan siirtoa Brysselin byrokraateille epäedullisena suomalaisille, eivätkä näin ollen voi sitä hyväksyä. On myös selvää, ettei Suomen eduskunnan budjettivallan kaventaminen voi tulla kyseeseen siten, että siitä voitaisiin päättää eduskunnassa yksinkertaisella enemmistöllä. Kyse on merkittävästä toimivallan siirrosta Suomen rajojen ulkopuolelle. Perussuomalaiset paheksuvat sitä, että tämän mittaluokan asia yritetään runnoa kiireellä läpi kesken eduskunnan istuntotauon. Herää kysymys, käykö tässä samalla tavalla kuin ERVV:stä päätettäessä, jolloin osa muiden puolueiden kansanedustajista ei äänestäessään ymmärtänyt, mistä oikeastaan oli sovittu. Suomen poisjäänti ei kaataisi koko sopimusta, sillä kyseessä on hallitustenvälinen sopimus eikä perussopimusmuutos. Halutessaan Suomi voisi yksin säätää kansallisella tasolla vastaavantapaiset, mutta paremmin Suomelle sopivat alijäämäsäännökset ilman budjettivallan luovutusta. Ehdotus Edellä olevan perusteella esitämme että suuri valiokunta ottaa edellä olevan huomioon eikä hyväksy valtioneuvoston kantaa sopimukseen. Helsingissä 19 päivänä tammikuuta 2012 Timo Soini /ps Maria Lohela /ps
Kansa on liikkeellä
Kävin Lohjalla ja Espoossa kampanjatilaisuuksissa, yleisöä oli yhteensä n 600 henkeä. Nimmareita ja kuvia otettiin kymmenmäärin. Osa niistä on jo päätynyt Iltasanomien nettisivuille. Sellossa oli etenkin maahanmuuttajakoululaisia liikkeellä. Rasismia ei ollut kukaan paikalle kutsunut… Illalla oli Mtv3 vaalitentti. Risti seinään, minulle ei jauhettu rasismista, eikä abortista. Facebookissa voi esiintyä myös väärällä nimellä, tätä Arhinmäki ei ollut tietävinään.Kansa tietää. Minä esiinnyn omalla nimelläni. Jos minulla on asiaa sanon päin taulaa, kahdenkesken. Otin tentissä esille avustajastani tehdyt kaksi kohujuttua. Täysin alamittaisia tekstejä. Toisen tekijällä oli sentään kanttia ottaa juttu nimiinsä, toinen oli pistetty työryhmän  nimiin. Pelokkaita poikia? Kansa on liikkeellä. Kannustusta tulee. Sunnuntaina ei tarvitse arvailla tulosta. Äänet lasketaan. Omanikin. Maikkarin tentti ei ollut täydellinen sekään, mutta parempi kuin Nelosen räpellys, jossa puheenvuorot sai mainosten aikaan ja sinänä hyvä näyttelijä Antti Litja horisi omiaan vartin lähetysajasta. Vaalitenttien ehdoton pohjanoteeraus on ollut FST-tentti. Suorana lähetyksenä se olisi ollut kaikkien aikojen katastrofi.Samma på svenska. Huomenna viedään viimeistä tenttiä.Suomea sitoutetaan EU-talousopimukseen Eduskunnan istuntotauon aikana.Siitä haluan puhua, viisi minuuttia. Voin antaa aikaa homo-uskonasiat-rasismi-osiosta. Kansa on liikkeellä, maikkarin lupaama 7 prosentin kannatuskysely joutuu kohdaltani naurunalaiseksi.Silloin pääsen kysymään, Haapala vastaa mielellään…suorassa lähetyksessä.
Nuorisovaalien hyvä tulos
Suomen oppilaitoksissa käytiin nuorisovaalit. Äänensä antoivat tulevaisuuden äänestäjät kautta maan. Ääniä annettiin 76 417. Sain toiseksi eniten ääniä: 20,3 prosenttia. Sauli Niinistö voitti 36,1 prosenttia ja Pekka Haavisto oli kolmas 16,2 prosenttia. Muut ehdokkaat jäivät reilusti alle 10 prosentin. Tämä on hyvä uutinen tulevaisuuden kannalta. Kysymys ei ole gallupista vaan kertaalleen annetusta äänestä. Tulos ei ole yllätys. Nuoret ovat minuun paljon yhteydessä netissä, sähköpostitse, tekstareilla ja aina missä liikunkin, tulevat juttusille, myös ne, jotka ovat toista mieltä kanssani. Perussuomalaiset nuoret on Suomen nopeiten kasvava nuorisojärjestö. Annan tuen ja kiitoksen heidän työlleen. Sillä on suuri merkitys Perussuomalaisten tulevaisuuden kannalta. Nuoret ovat tottuneita erilaisiin ” gallupeihin ” netissä, klikkaa milloin mitäkin. Oma mielipide ratkaisee, eivätkä he ole muiden mielipiteiden orjia. Mieleeni on vaalikamppailussa jäänyt monia kohtaamisia nuorten kanssa. Ylivieskassa nuori Katja sanoi olleensa piilo-Soini, mutta tuli kaapista ulos. Pakkoruotsikantani oli hänelle erityisen merkittävä.  Tässä yhteydessä toivon, jos se ruotsinkielinen koulutyttö, joka tiedusteli useammassa kysymyksessä kantaani hänen äidinkieleensä näkee tämän tekstin ( kirje tuli kotiini ), se on nyt niin hyvässä tallessa, etten löydä sitä, lähettäsi kysymykset sähköpostina , niin vastaan mielelläni. Nuoria kiinnostavat etenkin mielipiteeni Euroopan Unionista ja itsenäisyydestä , turkistarhauksesta ja eläinten kohtelusta yleensä, opintotukiasioista, maahanmuutosta, pakkoruotsista, työ- ja asuntoasioista, liikenteestä ja ympäristöstä. Ja musiikkimaku! Abortistakin on kysytty. Kauniisti ja kunnioittaen. Nuoret ymmärtävät  mitä tarkoitan , kun ilmoitan vastustavani kuoleman kulttuuria, nekin, jotka ovat eri mieltä. Yllätyksenä suvaitsevaistolle, moni on myös samaa mieltä kanssani ja se ei näy päälle päin. Nelosen tentin jälkeen mieleenpainuvin palaute oli nuorelta : Sinulle Timo, on annettu elämän puolustamisen taakka , hyvä, että se on esillä, median raivoaminen asiasta on hyvä merkki. Elämä on kuolemaa vahvempi. Nuorten on tulevaisuus. Annan Perussuomalaisissa nuorille tilaa ja mahdollisuuden kehittyä. On hienoa, että meillä on Suomen nuorin kansanedustaja. On hienoa, että avustaja- ja aktiivinuorissamme on nousevia, moraalisesti vahvoja kykyjä. Ja alkaa olla myös nuoria naisia, tuota vihreiden kultaa. Ja mikä minun kannaltani parasta. Suomen opiskelevassa nuorisossa  minulla on hyvin laaja tuki Tasavallan Presidentiksi. — Teen vaalityöni täysillä loppuun asti. Gallupit ovat mielenkiintoisia. Nyt ratkaisee äänestämässä käyvä Suomen kansa. Timo Soinia voi nyt äänestää koko maassa. Nuoret tekivät sanoin joukoin niin. Kyllä nuoriso tietää. Perussuomalaiset on osa Suomen tulevaisuutta. Hyvä Suomi.
Olen oikeassa – tukipaketit syventävät ahdinkoa
Pankki- ja pörssipelureiden lasku veronmaksajille kasvaa niin kauan kuin pöhköt poliitikot ottavat vastuun toisten veloista ja törttöilyistä. Suomen ei pidä olla mukana kelvottomassa taloussopimuksessa, joka ei toimi ja joka uhkaa viedä Suomelta veto-oikeuden sopimuksen piiriin kuuluvissa asioissa. Ulkoministeri Erkki Tuomioja on samaa mieltä kanssani. Mikä on hallituksen linja? Missä on pääministeri Katainen? Mitä sanoo Jutta Urpilainen?Vihreillehän kaikki käy, oli kysymys mikä hyvänsä. Ranskan ja kolmen muun rahaliittomaan luottoluokitusta on laskettu. Markkinoilla nämä pudotukset ovat odotettuja- Liian korkea velkataso ja kovat budjettialijäämät ovat syypäinä. Jatkoa seuraa. Mitä luottoluokitusten laskeminen merkitsee: 1. Riskipitoisuus nousee, joten valtioiden lainanoton hinta kasvaa. 2. Ranskan AAA-luokituksen mentyä , väliaikaisen ERVV-mekanismin kyky rahoittaa velkakriisi heikkenee. Kuinka kauan Saksa jaksaa maksaa? 3. Kriisin maksu siirtyy yhä enemmän Euroopan Keskuspankin harteille. Siellä vastuut kasvavat  – myös Suomella ja kysymys on miljardiluokasta. On syytä huomata, että Ruotsin, Tanskan, Norjan, Sveitsin ja Englannin luottoluokitukset eivät pudonneet. Olemmeko oikeassa ryhmässä? Suomen luokitus ei selviytynyt sen takia, että meillä menisi kovin hyvin tai että talous olisi mallillaan. Talous säilyi sen tähden, että aikaisempi taloudenpitomme on perinteisen suomalaisen tarkkaa ja meillä OLI ja hetken aikaa vielä on suhteellisen alhainen velkataso. Toisin sanoen edellisten polvien työstä tässä vielä hetki nautitaan. Vajoaminen alkoi edellisen hallituksen aikana ja ikävä kyllä tämä on nykyhallituksen aikana jatkunut -EU:lla menee huonosti, vaikka toisin todistellaan. Pitääkö hyvinvointimme tuhota EU:ta takaamalla ja maksamalla muiden maiden velkoja? Ei pidä. Pitääkö suomalaisten maksaa Etelä-Eurooppalaisten verot? Ei pidä. Eliitti ja sitä myötäkehräävä media halusi pitää eurokriisin poissa viimeiseltä kiriviikolta. Ei onnistunut. Tosimaailma opettaa. Soinin linja on Suomen kansan enenmmistön linja ja se näkyy ensi sunnuntaina.
Jussi Niinistö on kelpo mies
Entinen pääministeri Paavo Lipponen väitti eilisessä tv:n vaalitentissä Puolustusvaliokunnan puheenjohtaja, kansanedustaja Jussi Niinistöä äärioikeistolaiseksi. Kaikkea ei pidä sietää – edes Paavo Lipposelta. Tunnen Jussi Niinistön pitkältä ajalta. Hän on luotettava suomalainen mies.  Filosofian tohtori, dosentti ja perheenisä. Jussi Niinistö on pätevä ja arvostettu puolustuspolitiikan asiantuntija. Perussuomalaisten eduskuntaryhmän pitkäaikaisena pääsihteerinä hän oli luomassa pohjaa Ison Jytkyn toteutumiselle. Perussuomalainen puolue- ja kenttäväki luottaa Jussi Niinistöön. Hyvä ja moraalinen työ muistetaan ja sitä arvostetaan. Jussi Niinistö on vaalipäällikköni näissä presidentinvaaleissa. Oli muuten viime presidentinvaaleissakin. Jussi Niinistöllä on ollut merkittävä rooli Perussuomalaisten nousussa. Nyt tämä kelpo mies yritetään leimata ääri-ihmiseksi. Not in my name. Jussi Niinistö on arvostettu lippuasiantuntija ja Suomen historian tuntija. Pätevä Perussuomalainen kansan valitsema kansanedustaja. Tämä sopii huonosti lipposlaiseen maailmankuvaan, jossa Perussuomalaiset halutaan leimata umpimielisiksi impivaaralaisiksi. Puolustan ystävääni ja luottomiestäni asiattomuuksia vastaan. Puolustan kaikkien suomalaisten oikeutta omaan kunniaansa asiattomia hyökkäyksiä vastaan. Jussi Niinistö joutui syyhyttä saunaan – siksi, että on minun luottomieheni. J.K. Jussi Niinistö vastustaa pakkoruotsia. Niin minäkin. Väikkyykö Lipposen hyökkäyksen takana itse asiassa hänen RKP:ltä saamansa Freudenthal -mitali? Ja onko soveliasta RKP:lta, joka aina ja kaikkialla esiintyy suvaitsevaisuuden etuvartiona, jakaa tunnetulle rasistille omistettua mitalia?
Jaakonsaari ja vasemmiston alamäki
Europarlamentaarikko Liisa Jaakonsaari, joka tunnetaan kovana NATO-jäsenyyden kannattajana, yhdisti Kalevan kolumnissaan EU-kriittisyyden, NATO-vastaisuuden ja muukalaisvihamielisyyden luotaantyöntävällä tavalla. Hätä SDP:ssa on suuri. Jaakonsaarta korpesi EU-parlamenttiaikani, joka oli osa Jytkyn syntyä.Se, että Timo Soini on paitsi suomalainen myös kansainvälinen ja että jopa Helsingin Sanomat kirjoittaa niin olevan, oli Liisalle liikaa. EU:ta ei saa arvostella, vaikka sydän märkänisi. Olkaa huoleti, me arvostelemme, jos katsomme aiheelliseksi – Liisalta lupaa kysymättä. Liisa Jaakonsaaren politiikan sisältö on hyvä esimerkki siitä, mikä on syössyt SDP:n kannatuksen alamäkeen. Liisan listojen äiti yhdistettynä kansan syvistä riveistä etääntyneeseen Jungnerismiin on nyky SDP:n tila. SDP ja Vasemmistoliitto ovat Kokoomuksen apupuolueina hallituksessa. Presidentinvaalien jälkeen alkaa kokoomuslainen sopeutusohjelma. Budjettikehykset menevät uusiksi. Ei ole ihme, että perusduunari kaipaa  Tanneria ja työväenliikettä. Vasemmiston kokonaiskannatus vaaleissa laski selvästi. Alamäki on jatkunut gallupeissa. Presidentinvaalit ovat vielä oma luku sinänsä. Viimeisen gallupin mukaan Lipposen ja Arhinmäen yhteiskannatus on alle 10 prosenttia! Sosialismi ja kommunismi eivät käy kaupaksi. Vasemmisto on etääntynyt työväestöstä. Liisa Jaakonsaari ja Mikael Jungner ovat malliesimerkit tästä. Tällä menolla kunniakkaasta SDP:sta tulee Työväenpuolue ilman kannatusta. Se ei ole hyvä. Paavo Arhinmäen Vasemmistoliitto opastaa mielellään mitä ja miten saa puhua. Arhinmäen  kulttuurikampanjan taideosaston tunnetuin nimi on kissantappaja-kommunisti Teemu Mäki.  Älkää tehkö niin kuin minä teen vaan niin kuin minä sanon. Tai jos teettekin , niin mukaan mahtuu. Työväestön asia on oikeutettu ja tärkeä. Niin tärkeä, että sitä ei pidä jättää nykyvasemmiston hoidettavaksi. Eikä se jää. — Tänään saa äänestää Presidentinvaaleissa. Kuulen ääniä. Suomalaisia. Mielipiteesi ei voi olla olla väärä, sillä se on sinun oma mielipiteesi. Äänestä omantuntosi mukaan. Se on aina oikea päätös.
Puhutaan asiaa
Loppiaisen seudun puhetilaisuudet Pirkkalassa, Sastamalassa ja useampi Turussa kertoivat minulle missä mennään. Perussuomalaiset äänestäjät ratkaisevat vaalien tuloksen. Tilaisuuksissani oli reilusti yli 1000 kuulijaa. Puhetilaisuuksissani  puhutaan asiaa. Ei kansa ole kiinnostunut kuurnimaan ehdokkaan uskon ja autuuden kysymyksiä, kuolaamaan kuntotestien perässä tai toiminnasta Venäjällä ääntenlaskijana. Höpötyksillä ja hömpällä ei vaaleja ratkaista – asiat ratkaisevat. Olen alkuviikosta puhekierroksella Hämeenlinnassa, Tampereella ja Lahdessa. Puhun tiukkaa asiaa näistä tiukoista kysymyksistä: 1. Mennäänkö Suomessa Lippos-kokoomuslaisella linjalla, jotka ovat sama asia, syvemmälle EU:n ytimeen. Tämä tarkoittaa sitä, että hyväksytään mukisematta Merkelin ja Sarkozyn ehdotukset osana EU:n uutta ” demokraattista ” päätöksentekoa. Tämä on Suomen suurin poliittinen linjapäätös seuraavan kuuden vuoden aikana. 2. Jatketaanko muiden maiden ( Kreikan ym. ) laskujen maksamista? Perusteina ovat orwellilaisella uuskielellä( kokoomusretoriikalla) katsominen eteenpäin ja olemalla vastuullisia. 3. Onko Presidentin tehtävänä maailman parantaminen tai Suomen maineen suojeleminen vai SUOMEN ETUJEN PUOLUSTAMINEN? 4. Menetämmekö hölmöillä kansainvälisillä sopimuksilla ensin teolliset työpaikat Kiinaan ja pääomat Englantiin ja USA:han? 5. Maahanmuuttokysymykset. Missä on nyt se kauan manattu työvoimapula? Vaalitilaisuuksissa välittyy äänestäjien kiinnostus presidentinvaaliin. Kansalaiset ovat tarkkoja äänestään. Se on hyvä, sillä ääni vaikuttaa. Vaalit voitetaan saamalla tarpeeksi ääniä. Tavoite on olla ensimmäisellä kierroksella toinen ja toisella kierroksella ensimmäinen.
Loppukiri on alkanut
Timo. Nyt alkoi nousu, totesi kokenut politiikan kenttämies eilisen YLEn ehdokastentin jälkeen. Ja syytä onkin. Taistelu pääsystä presidentinvaalien toiselle kierrokselle on kova. Minä pidän taistelusta ja tosipaikasta. Gallupit ovat mielenkiintoisia, asetelma on selvä. Kuka haastaa Sauli Niinistön ja millä politiikalla? Perussuomalaiset on johtava oppositiopuolue ja kokoomuslaisen politiikan haastaja. Niinistö edustaa kokoomuslaista politiikkaa. Oma tekeminen ja oma linja ratkaisevat. Perussuomalaisilla on mahdollisuus tehdä poliittista historiaa Suomessa toisen kerran vuoden sisällä; äänestää oma ehdokas presidenttikisan finaaliin, jossa kaikki on mahdollista. Hallitus ja sen myötäjuoksijat eivät halua EU- kysymyksen sävyttämää finaalia. Siksi heidän suosikkinsa on Pekka Haavisto. Kun finaalissa pitää haastaa sekä Niinistö että kokoomusvetoinen hallituspolitiikka on Perussuomalaiset tässä selvä vaihtoehto. Olen toisella kierroksella, kun Perussuomalaisten kannattajat äänestävät minua. Presidentinvaaleille on tulossa myös suuri yleispoliittinen merkitys. Mikäli SDP romahtaa presidentinvaaleissa, voi hallitus romahtaa jo keväällä sisäisiin ristiriitoihin kevään budjettikehysneuvotteluissa. On silmiinpistävää, että päähallituspuolueiden puheenjohtajat pääministeri Jyrki Katainen ja valtiovarainministeri Jutta Urpilainen ovat täysin hiljaa. He ovat tiedostaneet vaalien yleispoliittisen merkityksen nousun. Heidän yhteinen toiveensa SDP:n ja Kokoomuksen presidentinvaalifinaalista ei ole toteutumassa. Loppukirini on alkanut. Painan täysillä vaalipäivään asti. Valta on Suomen kansan käsissä. Se on hyvissä käsissä. Timo Soinia voi äänestää nyt koko maassa. Kun viimeksi oli tämä asetelma EU-vaaleissa, sain eniten ääniä Suomessa. Kaikki on mahdollista. Haluan finaaliin. Ja finaaliin mennään voittamalla ja voittamaan.
Olen ylpeä Perussuomalaisuudesta
Perussuomalaiset oli eduskuntavaaleissa Suomen kolmanneksi suosituin puolue. Gallupeissa olemme tällä hetkellä kakkosena, kesällä kävimme jopa gallupkärjessä. Se on kova saavutus puolueelta, joka aloitettiin nollilta ja epäonnistuneiden miesten toimesta vuonna 1995. Oma ja luja tahto sekä usko omaan asiaan menestyy. Tarvitaan aikaa ja uskoa omaan asiaan. Jos on tarvetta, tulee tulosta. Perussuomalaisten Jytky-voitto löi Suomen eliitin ällikällä ja tosikot ovat tiltissä vieläkin. On Suomi niin kauhean ahdasmielinen maa näin jälkihaloslaisen ajan auetessa. Suvaitsevaiston fasismi ja darvinismi kukkivat. Sille on vastavoima – Perussuomalaiset. Viime vaaleissa Perussuomalaiset tulivat ulos kaapista – äänestysuurnille. Moni nukkuva heräsi ja sekös oli kamalaa. Eduskuntaankin tuli valittua miehiä ja naisia suoraan sahalta ja sairaaloista. Tavallisia ihmisiä! – Hui kauheata! Minä olen ylpeä Perussuomalaisuudesta. Suomessa on minulle ja kaltaisilleni oma ääni , kanava ja puolue. Omat sekä ihastuttavat että välistä vihastuttavat. Tässä puolueessa on arjen ja elämän maku. Iloineen ja suruineen. Urpo Leppänen opetti minulle nuorena puoluesihteerinä monta asiaa. Yksi tärkeimmistä oli: Älä unohda epäonnistunutta ihmistä. He haluavat olla mukana, kunhan kokevat kelpaavansa. Siinä oli suvaitsevaisuusoppia selvällä suomella sanottuna. Ihmiselämä on pyhä. Elettävä se on – jokainen elämä. Ja sillä on luovuttamaton arvonsa. Minulla, Perussuomalaisena preisdenttiehdokkaana, on todellinen mahdollisuus päästä presidentinvaaleissa toiselle kierrokselle ja sitten on kaikki mahdollista. Se olisi  sekä Perussuomalaisille että minulle iso juttu. Se toteutuu, kun Perussuomalaiset lähtevät liikkeelle ja äänestävät omaa ehdokasta, minua. Yksinkertaista? Populismia? Kyllä ja totta! Kuntavaaleissa Suomen poliittinen värikartta menee uusiksi. Silloin tulee Jatko-Jytky. Noudatin joulun välipäivinä kannattajieni ohjetta: Lepää ja sitten uusin voimin etulinjaan. Niin tein. Olen aina uskonut Perussuomalaisiin. Ja omiin päätöksiini. Nyt alkaa Presidentti-vaalien loppuveto. Haastaja on hyvävoimaisena toisessa parissa ulkona… ja peli vetää. Maalisuoralla maisema vaihtuu.
Syksyn satoa
Eduskunta jäi istuntovapaalle. Kun palaamme näihin töihin Suomessa on uusi Tasavallan presidentti. Minä tai joku muu. Perussuomalaisten kannatus on kaikkien gallupien mukaan yli eduskuntavaalien kannatuksen. Kahdeksan kuukauden saldo on plussalla. Perussuomalaisten nousu keskisuureksi puolueeksi on onnistunut hyvin. ´Pahan ilman manaajille se on eittämättä pettymys. Kävin viime viikonloppuna pressanvaaleihin liittyvän  kunnon kierroksen Kuopiossa, Iisalmessa, Kajaanissa ja Oulussa. Kokeneelle koluajalle kaksikin päivän kertoo paljon. Kuopiossa ja Iisalmessa mukanani oli merkittävän japanilaisen julkaisun Lontoosta käsin toimiva kirjeenvaihtaja. Perussuomalaisten jytky kiinnostaa Japanissa asti. Mahtoi mies olla mietteissään kun rovasti Kivelä pysäytti autonsa Lapinlahdella Veikko Vennamon muistomerkillä matkalla Iisalmeen. Siinä me seisoimme kaikki kunnon adventtisohjossa Veikkoa ja hänen elämäntyötään muistellen. Japanin mies ja me. Yhtään punavihreää uskoa tunnustavaa tarkkailijaa ei retkillemme ole pyrkinyt. Miksi? Pelätäänkö ennakkoluulojen murtumista peruskansan parissa? Fundamentalistilta menisivät yöunet Kellbergin baarin jälkeen. Eduskuntatyö pääsi vauhtiin vasta loppusyksystä. Nyt on äänestykset äänestetty ja kaikki muutos- ja korjausesitykset kaadettu. Asekauppoja vastustavat Vasemmistoliitto ja Vihreät istuvat hallituksessa kuin Hujanen reessä. Mikähän mekastus siitä olisi jos Perussuomalaiset istuisivat hallituksessa, joka nostaisi Suomen EU-pakkojäsenmaksuja selittämällä, että kyllähän me hallituksessa vastaan äänestettiin… Odotan mielenkiinnolla Hesarin ja miksen muidenkin toimitusten kuvalla ja nimellä varustettuja kolumneja asekauppahallituksen apupojista. Melska hellittää Joulun ajaksi. On syytä elää niin kuin opettaa. Joulu on Kristuksen syntymäjuhla. Hyvä aika lähimmäisille ja rakkaille. Itsellekin. Rauhoitan Joulun seudun politiikalta. Toivotan ystäville ja kilpakumppaneille sekä kriitikoille lepoa ja rauhaa. Olette kaikki rakkaita ja tarpeen. Tapaamme taas. Asialinjalla.
We Must Save Europe from Its Leaders
On Tuesday this week the Finns Party made a strong non-confidence motion against the government. That gave me the opportunity to speak for 23 minutes live on the Finnish television about the euro crisis, the federalist agenda of the EU elite, and the government’s failure to stand up for justice and for the Finnish people. These are the key points in popular language and our solution to the crisis. Immoral Bailouts The European bailout plan is unacceptable. We are not against solidarity and helping those in need. It must however be done honestly and sincerely. The current symbiosis between the bankers and the political elite is not sincere. The bailouts are illegal. They break our jointly agreed rules. They question the integrity of our fundamental institutions. The bailouts are immoral. The money goes primarily to well-off bankers, who will not admit and accept their mistakes, which they made while enriching themselves with highly profitable business during the last 10 years. The bailouts are economically mad. The over-indebted states are unable to get back on track this way, especially in this state of the world economy. The only certainty is that the bailouts will create huge costs to other European states. In the worst scenario, many others will fall, as in a giant domino effect, before the dust settles. The Summit of Failure The European summit was a scam of massive proportions. First, it was a complete bluff. ”Europe will collapse in 10 days unless…” Unless what? Why did it not collapse, then, given that the summit solved nothing? Maybe it will collapse, but that has nothing to do with the summit. Second, the summit is making things worse. Trying to force everyone to cut spending at the same time risks aggravating the macroeconomic situation. Besides, the root causes of the crisis have surprisingly little to do with deficits. Until very recently, Ireland and Spain were in surplus. Even Italy still has a primary surplus. The fundamental issue is… the euro itself. A flawed currency union that violated almost all the tenets of Optimum Currency Area theory, the euro created the structural conditions for huge imbalances, the loss of southern competitiveness, and reckless borrowing in both public and private sectors. No one would have lent such amounts at such interests in liras, drachmas or pesetas. The crisis was no surprise. It was predicted years ago by economists both from the left (Krugman, Roubini) and the right (Friedman, Feldstein). Even Jacques Delors knew it. He pushed ahead anyway, hoping that a crisis would provide the golden opportunity to usher in the federalist vision which the common man would never accept in ordinary times. Loss of Sovereignty and Democracy Third, the European summit was a loss to national sovereignty and democratic principles. Merkozy bullied other leaders to sign something that no one knew what it really contains. It is downright silly to suppose that the goal is merely to ”strengthen” the existing rules. Every economist knows that the fiscal rules are flawed and incapable of solving the real issues, anyway. What they are trying to do is to bring in a federal state through the backdoor. First, more powers to the Commission, in effect a European Ministry of Finance. Then, the Eurobonds. Finally, federal taxation. It will be interesting to see how all this is done in practice. The politicians seem to be so used to breaking their promises that following it has become a national pastime in many countries. This time they may also have to break the law. In Finland, the Constitutional Committee gave a clear verdict before the summit: it would violate the constitution to be part of a bailout mechanism in which we have no veto. Prime Minister Katainen went ahead anyway, and now they are figuring out how to wiggle through. Legal scholars in Germany have pointed out that Germany could never accept a similar situation (in the new ESM deal Germany will always have a veto due to its size). Yet they are asking, even insisting, that Finland and others accept it. What about Ireland? Will they put the changes to the people in a referendum? Or will it be another Lisbon Treaty? Yet it is evident that if the new deal is supposed to have any real meaning, it will have to imply a transfer of sovereignty, so that a referendum is necessary. No Other Solution? The correct solution is simple. It will cost, of course. There is no painless way out of this mess. Remember Iceland. It suffered one of the biggest crises in recent history. It took the right measures, taking big haircuts on its external debt (despite vocal protests from international bankers and their political puppets!), and tightening the belt. Now it is undergoing a promising recovery. Of course, Iceland had a clear advantage: its own currency. That gives flexibility. Yet the basics are repeatable. Tough haircuts on external debt. Aid only through ordinary IMF funding, along ordinary principles and ordinary funding. No special politically motivated deals. Tough on banks and bankers. Bail them out only if necessary: not indirectly, but openly and directly, with demanding conditions. Will there be a recession? Maybe. Perhaps even a depression. But if so, then it is something that cannot be avoided in any case. The current, flawed plan is not ”buying time”. It is only making things worse. Wanted: Political Courage In the Finns Party, we are in favour of co-operation. We are favour of Europe. We are in favour of national sovereignty and effective responsibility. The British have made their choice. I cannot express in words how grateful we are in Finland to Cameron and the British leadership for their courage to say No. It makes a huge difference. Other countries like Finland, Sweden, Denmark, Austrian and the Netherlands must ask themselves: what is really the right thing to do? To us one thing is clear: Finland should not participate in a flawed and dishonest bailout plan. The Finnish parliament has the power to say No and stay out, completely. However, Mary Ellen Synon is right: The Big Question is referendum.. Now is the time to listen to the people, for once for real throughout Europe. Tämä Timo Soinin kommentti on julkaistu Mary Ellen Synonin blogissa Daily Mailissä  15.12. 2011 http://synonblog.dailymail.co.uk/
Suomella yli 35 miljardin vastuut eurokriisissä
Viime vuonna Kreikalle tehtiin ensimmäinen pelastuspaketti kooltaan 30 miljardia euroa. Suomen osuus lainasta oli vähän yli 500 miljoonaa euroa. Tämän piti riittää. Markkinoista oli otettu niskalenkki. Tänään yksin Suomella on jo enemmän vastuita kuin koko Kreikan ensimmäisessä paketissa yhteensä, yli 35 miljardia euroa. Se tarkoittaa vastuiden 7000 prosentin kasvua alle kahdessa vuodessa. Niskalenkistä tuli hirttosilmukka. Onko Suomi valmis irrottautumaan ennen kuin on liian myöhäistä? Olen tätä kehitystä asiantuntijoiden ja markkinameklareiden kanssa jo pitkään selvitellyt ja yrittänyt pitää siitä kovaa meteliä. Väitän, että Kataisen hallitus ei ole ymmärtänyt, miten isot riskit Suomelle on tullut. Hallituksen mukaan vastuut ovat ”vain” 4 miljardia. Kuka on oikeassa? Olen avustajieni kanssa tuottanut oheisen tekstin, jossa avaan oman käsitykseni asiasta. En ole erehtymätön. Kerro, jos olen väärässä. Demokratia toimii, kun on aitoa debattia. Näitä lukuja on käytävä läpi. Suomella on vielä aikaa ja mahdollisuus tehdä valintoja. Täysmääräiset vastuut Näissä lainoissa ja lainatakuissa on paljon hankalia yksityiskohtia. Tärkeintä on ymmärtää suuruusluokka. Ei tässä pilkun oikeaa puolta kysellä. Summat ovat vaarallisen suuria Suomen valtiolle ja kansantaloudelle, laskettiin ne miten tahansa. Kokonaismäärissään tilanne on tällä hetkellä seuraava. Myöhemmin selitän, mikä kuuluu Suomelle. Kreikan suorat lainat:   80 miljardia ERVV:                           780 miljardia (noussut 255:stä 440:een ja sitten 780:een) ERVM (komissio):          60 miljardia Kreikan lainat ja ERVV on tarkoitus siirtää heinäkuussa 2013 alkavaan pysyvään mekanismiin (EVM), jonka koko on periaatteessa 700 miljardia. Vielä ei tiedetä miten tämä tehdään, varsinkin jos takuita on jäljellä ja ne pitäisi ajaa loppuun. Pahimmassa tapauksessa vastattaviksi tulevat kaikki yhteensä. EVM:     700 miljardia Suomelle tulee vastuita myös Kansainvälisen valuuttarahaston kautta. Siinä Suomen osuus on pienempi, mutta se pitää kuitenkin laskea mukaan. IMF:n kokonaistakaukset ovat tällä hetkellä noin 400 miljardia euroa. Euromaihin liittyvään lainaukseen siitä on sopimusten mukaan varattuna 250 miljardia, joista noin 100 miljardia on jo korvamerkitty. IMF:     100-250 miljardia On totta, että ERVV:n ja EVM:n kokonaiskapasiteettia ei ole vielä otettu käyttöön. Mutta historia on jo toistuvasti osoittanut, että Suomella ei ole kanttia jäädä poikkiteloin. Ensin kiistetään kaikki, mutta lopulta myönnytään ja väitetään, että muuta ei voitu. Sitä paitsi nyt on käytännössä jo sovittu siitä, että EVM-rahoitusta voidaan käyttää 85 prosentin enemmistöllä. Eli Suomen kannasta ei enää tarvitse välittää! EKP:n riskit isoin potti Suomessa on puhuttu vain yllämainituista luvuista. Tosiasiassa vastuita on paljon enemmän. Ylivoimaisesti isoin potti tulee Euroopan keskuspankin erilaisista toimenpiteistä, joilla on yritetty hillitä kriisiä. Se ei ole ilmaista. Vastuu näistä riskeistä lankeaa automaattisesti euromaille. EKP suorat ostot:            203,5 miljardia EKP Target2-rahoitus:     430 miljardia (kriisimaiden vaje) EKP hätärahoitus (ELA):  350 miljardia (Markkinoilla EKP-rahoituksen kokonaismäärä on usein arvioitu suuremmaksi, noin 1200–1300 miljardiin. Toisaalta arvonkorotusrahastoja on keskuspankin varannoissa noin 400 miljardia.) EKP:n luomia riskejä on siis kolmenlaisia. Ensin ovat suorat lainaostot, kun markkinoilta ostetaan kriisimaiden lainoja keskuspankin piikkiin (mitä on vaikea sovittaa yhteen perussopimuksen 123 artiklan kanssa, kuten perussuomalaiset ovat toistuvasti huomauttaneet). Toiset riskierät ovat kriisimaiden vaje EKP:n Target2-järjestelmässä sekä erilliset hätärahoituslainat. Niiden taustalla on pankkien talletuspako kriisimaissa. Yritykset ja kansalaiset tietävät pankkien olevan lirissä, joten he ovat tyhjentäneet tilejään kovalla tahdilla. Jotta pankit eivät menisi nurin, EKP on paikannut vajetta antamalla niille halpaa luottoa heikoin vakuuksin. Mitä se tarkoittaa? Se tarkoittaa sitä, että kun pankit eivät pysty näitä lainojaan maksamaan, vastuut kaatuvat keskuspankkien maksettaviksi. Hätärahoitus kaatuu ensi sijassa paikallisten keskuspankkien syliin, lopullisesti tietenkin taas ”yhteiseen kassaan”. Tappiot katetaan ensin varausvarannoin, sitten suorilla maksuilla pääomaprosenttien perusteella. Suomelle tulee lasku automaattisesti. Näiden vastuiden lopullista realisoitumista on vaikea ennustaa. Se on kuitenkin selvää, että vastuut ovat hirvittävän suuret ja jäsenmaiden on lopulta maksettava viulut. Ne maksetaan loppukädessä joko pääomittamalla EKP:tä tai setelirahoituksella eli inflaation muodossa. Seteleitä painamalla ei luoda varallisuutta tyhjästä. Kataisen hallitus on yrittänyt vähätellä EKP:n ja Suomen Pankin riskejä sillä verukkeella, että ”Suomen Pankin puskurit riittävät kattamaan tappiot”. Väite on aivan järjetön ja vastoin tervettä logiikkaa. Jos Suomen Pankki joutuu myymään kymmeniä miljardeja varallisuuttaan, sehän on Suomen kärsimä tappio! Ei kymmenien miljardien riskejä voida lakaista maton alle sillä perusteella, että ”kyllä me se kestetään”. Tietenkin kestetään. Mutta kun tappioita tulee, ne ovat ihan oikeita tappioita. Ei se riipu siitä, millä tavalla ne maksetaan. Suomen osuudet Mikä on Suomen osuus tästä kaikesta? Suomen suhdeluku vaihtelee jonkin verran. Esimerkiksi Kreikan suorien lainojen osalta osuus on 1,85 % ja EVM:ssä se on 1,79 % (Slovakia ei osallistunut Kreikan lainoihin ja sai EVM:stä 15 prosentin alennukset). Käytännössä vastuuosuutemme noin yleensä aina noin 1,8–2,0 %. Suomen osuudet yllä mainituista kokonaisvastuista ovat karkeasti seuraavat: Kreikan suorat lainat:   1,5 miljardia ERVV:                            14 miljardia ERVM (komissio):           1 miljardi EVM:                              12 miljardia EKP suorat ostot:          3,5 miljardia EKP Target2-rahoitus:     8 miljardia EKP hätärahoitus:         6,5 miljardia (olettaen etteivät kriisimaat pysty maksamaan) IMF:                               1,5 miljardia Yksityiskohdista sopii kinastella. Olennaista on suuruusluokka. Pitää muistaa se, että näin suuri osuus kokonaisvastuista on täysin epäoikeudenmukainen meitä kohtaan. Suomella ja suomalaisilla pankeilla ei ole juuri lainkaan saatavia kriisimaista. Me maksamme muiden virheistä. Tukipaketeilla pelastetaan pankkeja: keski- ja eteläeurooppalaisia pankkeja, jotka olivat rikastumassa viimeiset kymmenen vuotta riskilainoillaan. Nyt Suomi maksaa näitä talkoita niin kuin se olisi ollut mukana soppaa keittämässä! Ilman, että olemme asiassa koskaan tehneet yhtään päätöstä. Se on sitä EU-demokratiaa. Kaksi vakavaa ongelmaa Eikä siinä kaikki. On otettava huomioon kaksi erittäin vakavaa lisäseikkaa. Ensimmäinen on se, kuten eduskunnan väittelyistä kävi selväksi, etteivät kaikki ole aivan ymmärtäneet, miten vastuut lasketaan. Vastuut kirjoitettuna uudessaan muodossaan koskevat vain pääomaa – mutta todellisuudessa maksettavaksi tulevat sekä pääoma että RAHOITUSKULUT. Jokainen asuntolainan ottaja ymmärtää, että rahoituskulut eivät ole pikku juttu. Todellisia kokonaisvastuitamme emme siis edes tiedä. Esimerkiksi ERVV:n 14 miljardin euron summa lähes kaksinkertaistuu, jos kolmenkymmenen vuoden rahoituskulut ovat yli 3,5 % vuodessa. Toinen ja vielä vakavampi ongelma on se, että kriisin edistyessä maksettava määrä vain kasvaa. Samaan aikaan yhä useampi maa siirtyy takaajasta saajaksi ja Suomen prosenttiosuus vastuista kasvaa automaattisesti . Esimerkiksi Portugali, Irlanti, Espanja ja Italia olivat maksamassa ensimmäisiä Kreikan lainoja. Tänään Portugali ja Irlanti ovat kiinni ERVV:n lainaletkuissa, eivätkä ne siis osallistu takauksiin. Espanja ja Italia ovat seuraavina ovella koputtamassa. Jopa Ranskan AAA-luottoluokituksen menetyksestä puhutaan markkinoilla jo päivittäin. Italia ja Espanja ovat niin isoja maita, että niiden putoaminen pois voi pahimmillaan aiheuttaa dominoefektin. Haluammeko todellakin istua uppoavassa laivassa viimeiseen hengenvetoon saakka? Yhteensä yli 35 miljardia Katsotaan eri uhkakuvia lukuina. Jos otamme sen hyvin optimistisen vaihtoehdon, että nämä nykyiset rahat riittävät, ERVV ja Kreikka-lainat siirtyvät sellaisinaan EVM:ään eikä se tarvitse lisää rahaa, niin Suomen vastuut ovat suurin piirtein seuraavat: Kreikan lainat + ERVV + ERVM + EVM + IMF + EKP = 36 miljardia euroa Tuo ei valitettavasti ole todennäköinen skenaario. Vähintään näyttää todennäköiseltä, että ERVV:n lisäksi tarvitaan uusi rahoitus EVM:ään, jolloin Suomen vastuut ovat karkeasti: 36 mrd +12 mrd = 48 miljardia euroa Rahoituskulujen vaikutusta on vaikea ennakoida, koska korot voivat vaihdella. Mutta jos oletetaan nykyiset ERVV:n lainakorot, niin 30 vuoden rahoituskulut lisäävät vastuita noin 12 miljardilla: 48 mrd +12 mrd = 60 miljardia euroa (Nokkela lukija voi huomata, että tässä ei tehdä eroa tämän päivän ja 30 vuoden kuluttua käytettäviä rahoja, mutta tällä matematiikallahan ne Suomen Kreikka-takauksetkin laskettiin…) Italia ja Espanja letkuihin On yhä todennäköisempää, että pian Italia ja Espanja tarvitsevat tukea. Silloin ne siirtyvät takaajista lainoitettaviksi. Mitä se tarkoittaisi Suomelle numeroina? Arviot vaihtelevat, mutta yleisten laskelmien mukaan Espanjan ja Italian kaatuminen tulee lisäämään lainatarpeita noin 2000 miljardilla eurolla. Käytännössä se tarkoittaa yhteensä yli 3000 miljardin takausvastuita. Koska samalla Italia ja Espanja putoavat pois takaavien puolelta, Suomen osuus kasvaisi yli 2,5 prosenttiin. Suomen vastuut olisivat siis kokoluokkaa: 3000 mrd * 2,5 % = 75 miljardia euroa Vanha jenkkisenaattori Everett Dirksen sananparren mukaan totesi: ” A billion here, a billion there, and pretty soon you’re talking about real money ”. Amerikkalainen biljoona on suomen kielessä miljardi, mutta nykyisessä EU:ssa sanonta pitäisi varmaan kääntää näin: Sata miljardia sinne, sata miljardia tänne, mitäs sillä väliä! Kuka tämän maksaa? On vaikea hahmottaa näin isoja lukuja. Pitää verrata jonkin konkreettiseen. Tässä yksi laskelma. Antaa realismia. Suomessa on 5,37 miljoonaa asukasta, huoltosuhde noin 1,25, eli työtä tekeviä on 44 % kansasta. Nettoveronmaksajia on heistä hieman yli 60 %, joten suunnilleen 27 % kansasta joutuu lopulta kantamaan velkatakuiden tappiot. Se on suunnilleen 1,5 miljoonaa suomalaista. Kaikkein optimistisimmassa skenaariossa Suomen kokonaisvastuut nettoveronmaksajaa kohden ovat siis 24 000 euroa / henkilö ja hieman pahemmassa tilanteessa, jossa EVM vaatii täydet lisätuet, ne ovat 32 000 euroa / henkilö. Kun laskemme mukaan rahoituskulut, saadaan summaksi 40 000 euroa / henkilö ja kun laskemme kustannukset Italian ja Espanja kaatumisesta, saadaan 50 000 euroa / henkilö. Kannattaa katsoa ympärilleen huoneessa ja miettiä, paljonko siinä jo kertyy. Mistä silloin leikataan? Toinen vertailukohta on Suomen valtion budjetti . Vuonna 2011 valtion tulot (ilman lainanottoa) olivat noin 43 miljardia ja ensi vuoden ennuste on 45 miljardia. Suomen lainat ja takaukset kriisimaissa ovat siis kooltaan samaa suuruusluokkaa kuin Suomen valtion kaikki vuotuiset tulot, sisältäen kaikki verot ja muut maksut. Kolmas vertailukohta on valtion velka . Sitä oli viime vuoden lopulla noin 75 miljardia ja tällä hetkellä vajaat 80 miljardia. Kaikkein pahimmassa vaihtoehdossa, jossa Suomi jatkaa euromaiden rahoittamista, kun samaan aikaa yksi putoaa pelistä toisensa jälkeen, Suomen valtion velka kasvaa räjähdysmäisesti. Siihen verrattuna kaikki aiemmat kriisit kuten 1990-luvun pankkikriisi jäävät lilliputtiluokkaan. On sanomattakin selvää, etteivät nämä aiemmin kuvatut vastuut todennäköisesti realisoidu aivan täysimääräisesti. EKP:n lainojen takuina on toistaiseksi edes jonkinasteisia vastineita, vaikkakin yhä huonompilaatuisia. Samoin yleisissä velkajärjestelyissä on yleensä ”vain” 35–60 prosentin alaskirjaukset. Tosin Kreikan osalta puhutaan jo 75 prosentin leikkauksista. Tappiot Suomelle tulevat suorassa suhteessa näihin leikkaustasoihin. Tämä ”alennus” on kuitenkin laiha lohtu – niin vaarallisen suurista summista on kyse. PS. Kuten sanoin, en ole erehtymätön. Näissä asioissa on paljon vaikeita ja muuttuvia osia. Sen luokan kysymyksestä on kuitenkin kyse, että näitä lukuja pitäisi jokaisen äänestäjän käydä kriittisesti läpi ja tehdä omat päätelmänsä. Netistä löytyy lähteitä. Suomessa tästä on kirjoitettu liian vähän. Taloussanomien Jan Hurrille pitää nostaa hattua. Hän on jo puolentoista vuoden ajan käynyt läpi kriisin lukuja ja taustoja kriittisellä silmällä.
Cameron got it right – Cameron teki oikein
Taas yksi EU:n huippukokous on ohi ja ylistystä laulaa herrat maan. Iltalehden ja Helsingin Sanomien pääkirjoitukset ovat taas asiasta kevyitä kuin poutapilvet. Talouskriisiä ei ratkaistu, markkinoilta on terveisiä tulossa. Ja melko pian. Eurofiilit rummuttavat, että Iso-Britannia on ampunut itseään jalkaan. Aivan oikein, mutta päivastoin. Pääministeri David Cameron asetti kansansa EU-kollektiivin edelle. Hän teki oikein. Daily Mailin mielipidemittauksen mukaan britit tukevat pääministerinsä ratkaisua. Luvut  62 prosenttia puolesta ja 19 prosenttia vastaan, 19 prosenttia ei osaa sanoa, puhuu puolestaan. Kyllä kansa tietää! Cameron käytännössä esti sen, että uutta perussopimuskierrosta ei aloitettu. Se on hyvä asia. Hallitustenvälisyys voitti komission ja EU-parlamentin. Haluaisin olla huomenna kärpäsenä katossa kun EU-parlamenttiryhmien puheenjohtajat kokoontuvat yhteiskokoukseen. Sosialistien Martin Schulzin naama olisi näkemisen arvoinen. EU-parlamentti jäi tässä mopen osalle. Liittovaltiorakenteet kärsivät tappion EU:n sisäisessä pelissä. Suomi voi vielä jättäytyä Pysyvän vakausmekanismin ulkopuolelle. Ja niin olisi hyvä tehdä. Iso-Britannia on tärkeä osa Eurooppaa. EU olisi varjo entisestään ilman sitä. Kun puhutaan, että tuleeko Iso-Britannia toimeen ilman EU:ta? Varmasti tulee. Entä EU ilman Iso-Britanniaa? Paljon huonommin. Jos Iso-Britannia todella lähtisi EU:sta , surku olisi EU:n puserossa, ei brittien. David Cameron keskusteli Lontoossa Pohjoismaiden ja Balttien johtajien kanssa pääministeri Mari Kivinimen aikaan EU-yhteistyöstä. Siinä on Suomelle oikea viiteryhmä. Tämän huippukokouksen voittajia olivat David Cameron ja Nicholas Sarkozy. Cameron sai kansansa tuen ja takasi toimintavapautensa. Sarkozy sai hönkää presidenvaalikampanjaan ja sai muut pelastamaan ranskalaisia pankkeja. Suomi saa valita. Ei pitäisi olla vaikeata.
Kahden kastin Presidenttiehdokkaat
Pidän ihmiselämää pyhänä. Kantani on ollut sama n 35 vuotta. Silloin sitä ensimmäisen kerran nuorukaisena mietin. Elämä on näyttänyt minulle monenlaiset kasvot ja koukerot, mutta elämää, kaikkien elämää, olen oppinut kunnioittamaan. En ole mennyt asiassa yksityiskohtiin, enkä mene. Aborttikantani on kelvannut poliittiseksi lyömäaseeksi jo useimmissa vaaleissa. Tämän päivän päätoimittajatentissä sama astalo tuli osaksi presidentinvaalikampanjaa. Olen se mikä olen, enkä muuta esitä. Tuli tai meni ääniä. Käsitän ja hyväksyn täysin sen, että moni on kanssani eri mieltä. Hyväksyn sen presidenttiehdokkailta siinä kuin muiltakin. Se ei omaa kantaani muuta. En siihen lupaa kysele. Päätoimittajatentin merkittävin anti minulle oli tänään omakohtaisesti havaita, miten arkaan asiaan voi suhtautua sekä fiksusti että vähemmän fiksusti. Ymmärtääkseni muut ehdokkaat Sari Essayahia lukuun ottamatta hyväksyvät abortin nykyisen lainsäädännön mukaisesti. Niinistöllä, Väyrysellä ja Haavistolla ei ollut tarvetta rassata minua vaikea asian yksityiskohdilla. Lipposella, Biaudetilla ja Arhinmäellä oli. Syntyi jakolinja kahden kastin ehdokkaista. Niistä, jotka antavat asianomaisen puhua ja perustella oman kantansa ja niistä, jotka haluavat tulla määrittelemään ja moralisoimaan minun kantaani. Ei ole ole ihme, että vasemmistolaiset ehdokkaat ( siis myös RKP:n ehdokas) ovat suosiomittauksissa missä ovat. Sydämen sivistystä joko on tai ei ole.
EU-huippukokouksen hedelmät
Jyrki Katainen otti eilen harppauksen matkalla kohti Suomen itsenäisyyden myymistä. Olemme menossa rytinällä kohti velkaunionia, kansallisen budjettivallan menettämistä, Suomen täysvaltaisuuden myymistä – sekä räjähtävällä voimalla lisääntyvää valtion velkaa, kun yksi euromaa kaatuu toisensa perään, ja Suomi jatkaa takaamista! Eikä meiltä enää kysytä – tuodaan vain lasku! Huippukokous oli kaikkien poliittisten vedätysten huippu. Ensin luotiin keinotekoinen markkinapaine. ”Nyt pitää suostua tai loppu tulee!” Markkinameklarit tietävät, että se oli suomeksi sanottuna valhetta . Kyllä suurpankkiirit tämän osaavat, kun heidän rahojaan pelastetaan. Jos joku muuta luulee, pyydän selittämään, miten huippukokous on ratkaissut eurokriisin. Ei mitenkään. Se ei millään tavoin ratkaise kriisimaiden ongelmia. Nyt vallan keskittäjät käyttävät ihmisten pelkoa ja tietämättömyyttä häikäilemättä hyväkseen. ” Älä koskaan jätä kriisiä käyttämättä ”, he sanovat. Merkozy kyllä tietää, miten poliittista peliä pelataan. Heidät on monessa liemessä keitetty. Kataisen hallitus on sen rinnalla lauma pikkulapsia. Ja tulos on sen näköistä. Kun lukee huippukokoukset päätöslausumia, on vaikea löytää mitään merkkiä siitä ohjeistuksesta ja valtuutuksesta, jolla eduskunta lähetti hallituksen neuvottelemaan. Eikä ihme. Ei Suomen kanta kiinnosta. Miksi kiinnostaisi? Mehän suostumme kuitenkin! Alistumme – menemme vaikka rähmällemme! ”Pitää olla päätöksenteon ytimessä!” Kataisen ainut saavutus on epämääräinen alaviite . Pahoin pelkään, että EVM:n määräenemmistösääntöön olisi suostuttu kokonaan, jos perustusvaliokunta ei olisi todennut sen olevan Suomen perustuslain vastainen. Seuraavaksi alkaa juonittelu siitä, miten sekin alaviite voidaan vesittää. Joko yritetään saada valiokunta pyörtämään aiemman kantansa tai sitten vikitellään keskusta mukaan. Eurokriisissä keskustalla ei ole ollut johdonmukaista linjaa. Ja perustuslakivaltiokunta on poliittinen elin. Se tottelee lopulta hallituksen tahtoa, kun pannaan kova kovaa vastaan. Hallitus on käytännössä jo suostunut Suomen veto-oikeuden menettämiseen, vaikka ennen kokousta vannoi kautta kiven ja kannon, että sitä ei voida hyväksyä. Näin käy, kun ei ole omaa suunnitelmaa . Jos et ole valmis kävelemään ulos, jäät muiden pelinappulaksi. Kirjoitin viime toukokuussa Wall Street Journalissa, että näin tulisi käymään: ” Yksimielisyyden poistaminen on vain ajan kysymys . Silloin meillä on täysmittainen varainsiirtoja tekevä liittovaltio.” Vähemmälle huomiolle on jäänyt se, että huippukokouksessa käytännössä vesitettiin sijoittajavastuu . Saa nähdä, miten Urpilainen yrittää sen selittää. Oliko sijoittajavastuu kynnyskysymys hallitusyhteistyölle vai eikö se ollutkaan? Ollaanko vasta päästy linnanjuhlista kotiin kun alkavat uudet takinkääntöjuhlat?
Perussuomalaiset jättivät välikysymyksen eurokriisiin varautumisesta
Perussuomalaiset jättivät välikysymyksen eurokriisiin varautumisesta. Perussuomalaiset jättivät tiistaina 29.11. välikysymyksen varautumisesta eurokriisiin ja euron hajoamiseen. Välikysymyksen otti vastaan Keijo Koivukangas, eduskunnan lainsäädäntöjohtaja. Perussuomalaiset ovat alusta lähtien vastustaneet ylivelkaantuneiden euromaiden suoraa ja katteetonta tukemista. Tukipaketit ovat Suomen kannalta epäoikeudenmukaisia ja vaarallisen kalliita. Kaikki euromaat – Suomea ja Luxemburgia lukuun ottamatta – ovat ensin rikkoneet kasvu- ja vakaussopimuksen velkarajoja. Sen jälkeen tukipaketeilla on rikottu perussopimuksen no bailout -kieltoa (SEUT 125), minkä lisäksi Euroopan keskuspankki on toiminut kyseenalaisesti suhteessa jäsenvaltioiden rahoituskieltoon (SEUT 123) ryhtyessään rahoittamaan kriisimaita omasta pussistaan. Emme ole missään vaiheessa hyväksyneet näitä toimenpiteitä. Ne ovat kohtuuttomia Suomea kohtaan ja uhkaavat ajaa meidätkin velkaloukkuun. Suomen kokonaisvastuut on arvioitu jopa 35 miljardiksi euroksi, kun mukaan otetaan EKP:n toimenpiteistä aiheutuvat riskit. Jos kuusi pahinta kriisimaata kaatuu, vastuut voivat pahimmassa tapauksessa kaksinkertaistua siitäkin. Suomelle kävisi silloin samoin kuin Irlannille pari vuotta sitten, kun se päätti antaa pankeilleen käytännössä rajatonta tukea. Riskit ovat vaarallisen suuria, kun muistetaan, että Suomen valtion velka on vajaat 80 miljardia ja valtion vuosittainen budjetti on noin 50 miljardia euroa. Kokonaisvastuiden selvittäminen eduskunnalle on ollut hallituksen suunnalta varsin hapuilevaa, mikä on vaikeuttanut kansanedustajien työtä ja heikentänyt demokraattista kontrollia. Sopimusten epäselvyydet, vakuusjärjestelyjen monimutkaisuus ja EKP:n harjoittama tietojen pimittäminen ovat lisänneet kansalaisten epäluottamusta poliitikkoja sekä Euroopan unionin instituutioita kohtaan. Yritykset pelastaa tilanne ilman kriisimaiden velkojen uudelleenjärjestelyä ovat epäonnistuneet, koska tarvittavat rakenteelliset uudistukset olisi pitänyt tehdä jo aikaa sitten. Nyt, maailmantalouden ajautuessa taantumaan, ei ole mitään sellaista talouskasvun lähdettä, joka voisi nostaa kriisimaat nopealle kasvu-uralle, kun maat joutuvat samaan aikaan tekemään kovia leikkauksia ja veronkorotuksia. Vain kovat tosiasiat myöntämällä voidaan rakentaa tulevaisuutta. Kyseessä on euron kriisi. Yhteinen rahapolitiikka on ruokkinut tietyissä jäsenvaltioissa vastuutonta velaksi elämistä, jossa sekä yksityinen että julkinen sektori ovat pöhöttyneet halvan lainarahan turvin. Euroalue oli jo syntyessään kaukana optimaalisesta valuutta-alueesta, mutta vastoin euroidealistien optimistisia ennusteita epätasapainot (inflaatio, talouskasvu, kauppataseen tasapaino) enemmän ja vähemmän kehittyneiden EU-maiden välillä ovat vain kasvaneet euroaikana. Tämä on keskeinen syy vallitsevaan kriisiin, sillä yhteinen rahapolitiikka on ajanut tietyt maat ahtaalle ja vaikeuttanut niiden talouspolitiikan harjoittamista. Kriisi ei tullut yllätyksenä asiaa lähempää seuranneille. Jo ennen euron perustamista useat johtavat taloustieteilijät arvostelivat hanketta siitä, että se perustui vain poliittisiin tavoitteisiin ja soti talouden logiikkaa vastaan. Euro ei täyttänyt useimpia optimaalisen valuutta-alueen ehtoja, minkä vuoksi Harvardin Martin Feldstein kirjoitti jo vuonna 1992, että Euroopan talous- ja rahaliitto (EMU) vaikeuttaisi alueen talouskehitystä ja lisäisi Euroopan sisäisiä konflikteja – juuri kuten viimeisen vuoden aikana on tapahtunut. Feldstein ei ollut mielipiteineen yksin, vaan myös Nobel-palkitut taloustieteilijät Milton Friedman ja Paul Krugman pitivät euroa kohtalokkaana virheenä jo ennen sen syntyä. Samoilla linjoilla oli moni muukin, kuten New Yorkin yliopiston professori Nouriel Roubini, joka tunnetusti ennusti viime vuosien finanssikriisin sekä suututti Italian talousministeri Tremontin Davosissa vuonna 2006 pitämässään puheessa, jossa hän arveli Italian ajautuvan kriisiin ja irtaantuvan eurosta lähivuosina. Suomessa euro on ollut pyhä lehmä, jonka arvostelua on pidetty sopimattomana ja tietämättömänä. Nyt on toisin. Euron piti myyntiesitteen mukaan tuoda talouskasvua, vakautta ja yhtenäistä talouskehitystä. Todellisuudessa on käynyt toisin. Palkansaajien tutkimuslaitoksen ekonomisti Jukka Pietilä on hiljattain laskenut, että euromaiden kasvu on ollut hitaampaa kuin mitä se olisi ollut ilman euroa. Verrokkimaat Iso-Britannia, Ruotsi, Sveitsi ja Tanska ovat kehittyneet paremmin useilla mittareilla, vaikka Iso-Britannia kärsi suuren finanssikriisin pankkisektorillaan. Ero selittyy ensisijaisesti itsenäisellä rahapolitiikalla, joka on vaikeissa talousoloissa ollut maille eduksi. Taloustieteen professori Pertti Haaparanta on todennut, että näytön paikka on niillä, jotka väittävät EMU-jäsenyyden hyödyttäneen suomalaisten enemmistöä. Hän viittaa mm. David Cookin uuteen tutkimukseen, jonka mukaan euroon siirtyminen on johtanut palkkojen tulo-osuuden laskuun etenkin Suomen kaltaisissa maissa. Tämä tarkoittaa, että euro vaikutuksesta aiempaa suurempi osuus bruttoarvonlisäyksestä on kanavoitunut suuria pääomia ansaitseville henkilöille. Eurojäsenyyden suurimpia menettäjiä ovat olleet palkansaajat – eli kansalaisten enemmistö. Myös maailmalla useat talousasiantuntijat ovat peräänkuuluttaneet keskustelua Suomen kaltaisten maiden eurojäsenyydestä. Esimerkiksi investointipankki Goldman Sachsin entinen pääekonomisti Jim O’Neill sekä ajatushautomo Strategy Economics Matthew Lynn ovat julkisesti arvioineet, että oma valuutta voisi olla Suomelle eduksi. Hallitus ei ole tehnyt selvää ja julkista valintaa tilanteen ratkaisemiseksi. Sekä edellinen että nykyinen hallitus ovat esittäneet itsenäistä linjaa, mutta lopulta ovat aina seuranneet Saksan ja Ranskan talutusnuorassa. Hallitus ei ole myöntänyt sitä, mistä muualla puhutaan avoimesti: euro ei toimi ilman laajamittaista liittovaltiota. Liittovaltiokehitys on agendalla varsin avoimesti. Komission ehdottamat eurobondit vakiinnuttaisivat julkistaloudellisen yhteisvastuun euroalueelle. Saksan ajama yhteinen finanssipolitiikka puolestaan keskittäisi budjettivallan Brysseliin. Taloustieteilijöiden mukaan seuraavaksi agendalla ovat mm. työmarkkinoiden sääntelyn yhtenäistäminen, eläkejärjestelmien integrointi sekä Euroopan laajuinen työttömyysturva. Ilman yhteisiä riskienjakomekanismeja ei EMU:sta saada toimivaa valuutta-aluetta. Perussuomalaiset eivät usko Euroopan liittovaltion olevan oikea tie. Eurobondit johtaisivat Suomelle huomattavasti kalliimpiin rahoituskuluihin, koska Suomen julkinen talous on euroalueen parhaiten hoidettuja. Sitä paitsi joutuisimme automaattisesti ottamaan vielä nykyistäkin isompia vastuita ongelmamaista, sillä yhteiset, jopa tuhansien miljardien velkakirjat nostaisivat automaattisesti omia vastuitamme kymmenillä miljardeilla euroilla. Keskitetty budjettipolitiikka tekisi eduskunnasta sivukonttorin – samoin kuin Suomen Pankille on tapahtunut. Eikä yhteinen fiskaalijärjestelmä kuitenkaan lopulta toimisi, koska EU koostuu hyvin erilaisista kulttuureista ja perinteistä, eikä se noudata omia sääntöjään. Työmarkkinoiden, sosiaalipolitiikan ja eläkejärjestelmän suhteen meidän on turha kuvitella, että Suomen mallista tulisi EU:n malli. Isot maat jyräävät, Suomi on mukana – tai sitten ei ole. Isoimpia esteitä liittovaltion toiminnalle ovat suuret erot euromaiden välillä korruption, hallinnon tehokkuuden ja lakien noudattamisen suhteen. Maailmanpankin indikaattoreiden mukaan Italia, Kreikka, Portugali ja Espanja ovat näiltä osin lähempänä kehittyviä valtioita, kun taas Suomi on euromaista kaikkein kauimpana niistä. Euro ei ole pienentänyt näitäkään eroja, vaan esimerkiksi Italia on jatkanut matkaansa alaspäin. Perussuomalaiset kunnioittavat kansan päätöksiä – mutta eivät eliitin toimintatapaa, jossa liittovaltiota yritetään hivuttaa eteenpäin väkisin ja pikkuhiljaa ilman äänestäjien siunausta. Vaadimme, että hallitus kertoo kansalle avoimesti, mihin ratkaisuihin se on valmis kriisien pahentuessa. Kyse on niin suuren mittaluokan ratkaisuista Suomen itsenäisyyden kannalta, ettei sellaisia saa tehdä vaivihkaa ja ilman julkista debattia. Lopuksi kannamme huolta siitä, mitä hallitus aikoo tehdä, jos euroalue mahdollisesti hajoaa lähitulevaisuudessa. Tämä skenaario on noussut vakavaksi puheenaiheeksi. Olisi edesvastuutonta, jos hallituksella ei olisi toimintastrategiaa sitä varten. Esimerkiksi Englannissa maan rahoitusvalvoja (Financial Services Authority) vaati hiljattain, että suuret pankit varautuvat euron mahdolliseen hajoamiseen. Suomessa Ålandsbanken Asset Managementin toimitusjohtaja Stefan Törnqvist on ennustanut kriisin johtavan lopulta euroalueen hajoamiseen. Euron hajoamista ei voida enää sulkea pois. Suomen on mietittävä oma strategiansa, joka ei ole sidottu muiden euromaiden valintoihin. Saksalla on D-markat vielä hyvässä tallessa. Perussuomalaiset ovat tarjonneet selvän vaihtoehdon. Ensinnäkin Suomen piikki kiinni heti. Suomen riskit ovat jo nyt mittavat. Suomi ei ole aiheuttanut tätä kriisiä. On epäoikeudenmukaista asettaa suomalainen veronmaksaja tämän kriisin maksumieheksi. Suomen osuus takauksista on epäoikeudenmukainen. Tukipaketit ovat EU:n omien sopimusten vastaisia ja siten moraalittomia. Toiseksi kriisimaiden velkoja on leikattava. Kriisimaiden velkataakka on niin suuri, että ilman mittavia velkojen leikkauksia (haircut) ne eivät selviä. Tappiot realisoituvat riskien ottajille. Kolmanneksi jatkorahoitus voidaan hyväksyä vain suoraan IMF:n kautta – ilman välikäsiä kuten ERVV:tä. Kansainvälinen valuuttarahasto on se taho, jolla on sekä uskottavuus että kokemus velkakriisien ratkaisemiseen. EU:lla ei ole kumpaakaan. EU on täysin omien vallanpitäjiensä halvaannuttama. Virheitä ei myönnetä vaan pankkien lisäksi pelastetaan epäonnistuneita poliitikkoja. Neljänneksi on jo aika tehdä selvitys Suomen rahapoliittisista vaihtoehdoista. Perussuomalaiset eivät hyväksy liittovaltiopolitiikkaa, eivätkä velka- ja tulonsiirtounionia eurobondeineen. Emme hyväksy EKP:n johtamaa rahoitusta, jossa Suomen kansa pantaisiin maksamaan kymmeniä miljardeja euroja ilman mitään demokraattista kontrollia. Maksu tulisi joko suoraan pääomittamisen kautta tai – mikä vielä epäoikeudenmukaisempaa – nopeasti kasvavan inflaation kautta. Vaadimme myös lisätietoja hallituksen paljon mainostamasta vakuussopimuksesta. Kreikan lainan seuraava maksuerä on menossa maksuun – joko Suomen vakuussopimus on Lontoossa saatu kyhätyksi ja mikä on sen sisältö? Tarvitaan selkokielinen teksti, jotta kansa voi arvioida päättäjiensä pätevyyttä ja luotettavuutta. Onko hallitus varautunut euron mahdolliseen hajoamiseen ja aikooko hallitus teettää perusteellisen selvityksen Suomen rahapoliittisista vaihtoehdoista esimerkiksi Ruotsin, Tanskan, Iso-Britannian ja Sveitsin malleja seuraten sekä hyväksyykö hallitus sen, että eduskunnan budjettivalta siirretään Euroopan komissiolle sekä hyväksyykö hallitus komission ehdottamat eurobondit, jotka nostaisivat huomattavasti Suomen valtion lainakustannuksia ja lisäisivät automaattisesti sen vastuita kriisimaista sekä hyväksyykö hallitus todellakin sen, että vakuusrahastojen riskiä kasvatetaan moninkertaiseksi muuttamalla rahastot vipurahastoiksi sekä hyväksyykö hallitus kriisimaiden velkojen hoitamisen EKP:n setelirahoituksella?
Välikysymyksellä tietoa kansalle
Olen päätynyt esittämään Perussuomalaisten eduskuntaryhmälle, että jätämme välikysymyksen hallitukselle EU:n velkakriisin hoidosta. Tavoitteeni on, että välikysymysteksti voidaan käsitellä jo tiistaina ylimääräisessä ryhmäkokouksessa. Isot EU-maat pitävät neuvonpitoa keskenään pienten kansojen kannatellessa häntää. Suomen kansalla on oikeus tietää mitä on tapahtumassa ja miksi? Väilikysymyksellä hallitus joutuu Eduskunnan kautta kertomaan Suomen kansalle etukäteen ja ennen EU-huippukokousta mitä se tavoittelee ja mikä on hallituksen linja. Perussuomalaisten linja on selvä: 1. Piikki kiinni heti. Suomen riskit ovat jo nyt mittavat. Suomi ei ole aiheuttanut tätä kriisiä. On epäoikeudenmukaista asettaa suomalainen veronmaksaja tämän kriisin maksumieheksi. Suomen osuus takauksista on epäoikeudenmukainen. Tukipaketit ovat EU:n omien sopimusten vastaisia ja siten moraalittomia. 2. Kriisimaiden velkoja on leikattava. Kriisimaiden velkataakka on niin suuri, että ilman mittavia velkojen leikkauksia(haircut), ne eivät selviä. Tappiot realisoituvat riskien ottajille. 3.Jatkorahoitus vain IMF:n kautta. Kansainvälinen valuuttarahasto on se taho, jolla on sekä uskottavuus että kokemus velkakriisien ratkaisemiseen. EU:lla ei ole kumpaakaan. EU on täysin omien vallanpitäjiensä halvaannuttama. Virheitä ei myönnetä vaan pankkien lisäksi pelastetaan epäonnistuneita poliitikkoja. 4. On jo aika tehdä selvitys Suomen rahapoliittisista vaihtoehdoista. Perussuomalaiset eivät hyväksy liittovaltiopolitiikkaa, eivätkä velka- ja tulonsiirtounionia eurobondeineen. 5. Ei tehdä EKP:sta uutta NKP:ta. Neuvostoliitossa kaikki viisaus oli olevinaan Neuvostoliiton Kommunistisella Puolueella.EU-maissa leviää vaarallisella tavalla ajatus, että eurokriisin ratkaisussa kaikki viisaus on Euroopan Keskuspankilla. 6. Kreikan lainan seurava maksuerä on menossa maksuun. Joko Suomen vakuussopimus on Lontoossa saatu kyhätyksi ja mikä on sen sisältö? Selkokielinen teksti suomen kielellä. Perussuomalaiset edellyttävät hallitukselta vastauksia Eduskunnan suurelle salille. Tämä asia on niin suuri ja vakava, että Suuren valiokunnan käsittely ei ole riittävä.
Euromaiden Talouteen Konkretiaa
Hesari julkaisi eilen kirjoitukseni, jossa esitän perussuomalaisten vastauksen euromaiden kriisiin. Jouduin tiivistämään tekstiä aika lailla, joten julkaisen alkuperäisen tekstin tässä. Minulta on tiedusteltu, mikä on perussuomalaisten vaihtoehto euromaiden kriisin ratkaisuksi. Kysymys on äärimmäisen vaikea. Olen sitä jo pitkään pohtinut, olen lukenut ja olen asiantuntijoita kuullut. Lyhyt vastaus on ja on ollut, että Suomen tulisi kieltäytyä rahoittamasta kriisimaita – paitsi ja ainoastaan Kansainvälisen valuuttarahaston kautta. Pitkä vastaus on monimutkaisempi. IMF on ainut oikea taho ongelmaa ratkaisemaan. Se perustettiin juuri tukemaan tilapäisiin rahoitusvaikeuksiin joutuneita valtioita. Sillä on tällaisista tilanteista kokemusta, uskottavuutta ja riittävän leveät hartiat. Miksi IMF:n puoleen ei siis käännytty tässäkin tilanteessa? Se perustui yksittäisten euromaiden etuihin ja federalistiseen Eurooppa-politiikkaan. Tästä syntyvät virheet on nyt nähty. Kriisirahoituksen päätökset tulisi viimeistään nyt siirtää IMF:lle. Valitettavasti tämä paras ratkaisu ei ole Suomen päätettävissä. Me emme tänä päivänä ole Euroopan päättäjien pöydässä, ennemminkin sivuhuomautus. Tähän asti Suomi on osallistunut tukipaketteihin siinä suhteessa, joka sillä on eurojärjestelmässä. Se on kohtuutonta. Kriisin juuret ovat euron rakenteissa ja ylivelkaisuudessa, mutta tukipaketeissa on kyse pankkien pelastamisesta. Tämän ovat kaikki jo myöntäneet. Jos hallitus vastoin perussuomalaisten kantaa osallistuu, osuutemme tulee siis olla suhteessa pankkiemme riskeihin. Se ei olisi paljon. Pankkiemme pääomat ovat kunnossa ja kriisisijoitukset minimaalisia. Suomalaiset pankit eivät myöskään olleet velkamaita rahoittamassa ja niistä viime vuosien aikana miljardien eurojen voittoja takomassa. On kohtuutonta, että meistä tehdään nettomaksamisen maailmanmestareita. Olisivatko muut euromaat valmiita nielemään tämän vaatimuksen? Kyllä, jos vaihtoehto on, että piikki on meidän osaltamme kiinni. Tähän meillä on painavat perustelut. Ensimmäiseksi tukipaketit rikkovat EU:n perussääntöjä jotka olemme solmineet. Perussopimus kieltää siirtämästä jäsenmaiden velkoja muiden vastuulle. Lisäksi kriisimaat ovat rikkoneet velkarajoja ja vääristäneet tilastojaan. Muiden ylivelkaisuus ei ole myöskään Suomen aiheuttamaa. Meiltä päinvastoin Nyberg vaati muutoksia eurojärjestelmän vakuuskäytäntöihin jo 2003. Ei kuunneltu. Me olemme pitäneet velkarajoista kiinni, kun muut ovat rikkoneet sääntöä säännön perään. Kaikista euromaista ainoastaan Suomi ja Luxembourg ovat pysyneet sopimusten sisällä. Mikä on pahinta, kustannukset ovat maallemme vaarallisen suuria. Velkatakuista on muodostumassa Suomelle velkaloukku. Osuutemme kaikista velkavastuista on jo noin 35 miljardia euroa, mukaan lukien eri ohjelmien ja EKP:n toimista tulevat riskit. Jos olemme mukana ja kaikki kuusi kriisimaata kaatuvat, maksettavaksemme voi pahimmillaan tulla lähes 70 miljardia – valtiomme velka voi lähes kaksinkertaistua. Näistä luvuista riippumatta joissain piireissä vielä keskustellaan ERVV:n paisuttamisesta ”velkavivulla”. Se tuskin onnistuu – onneksi. Hanke on alun perinkin edesvastuuton. Velkavipu vain moninkertaistaisi veronmaksajien riskit. Se olisi kuin jatkuvaa panosten tuplaamista vedonlyöntitappioiden takaisinsaamiseksi. Me tiedämme, että tosiasioiden tunnustaminen on viisauden alku. Kaikki eivät sitä näytä tietävän. Totuuden välttely on ajanut euromaat toimenpiteisiin, jotka ovat pahentaneet tilannetta ratkaisematta mitään. Kreikan velka on paisunut entisestään. Ongelmapankit eivät ole lisänneet pääomiaan. Ainoa selvä muutos vuoden takaiseen on se, että veronmaksajille on siirtynyt satojen miljardien riskit sijoittajilta. Kauhukuvat Italian ja Espanjan markkinoiden kaatumisesta, jotka eilen maalattiin kriisirahoituksen syiksi, ovat tänään todellisuutta. Ensimmäinen ja polttavin asia on Kreikan tilanne. Tähänastiset toimenpiteet eivät ole tilannetta auttaneet, päinvastoin. Kreikan velkaa on tänä päivänä leikattava vähintään 60 %. Jos velkaa ei leikata nyt, lasku vain kasvaa. Ilman ohjelmaa, joka takaa talouden kestävyyden, olemme ensi vuonna samassa tilanteessa. Kyllä, se tulee kalliiksi. Tehdyt virheet on hyväksyttävä, pöytä on putsattava. Tämän ohjelman suunnittelu ja kriisirahoituksen valvonta olisi siirrettävä yksin Kansainväliselle valuuttarahastolle, jolla on kokemusta ja uskottavuutta.  Euromaiden poliitikoilla ei ole kumpaakaan, ja heillä on liikaa omia intressejä pelissä. Toinen asia on pankkien pääomittaminen. Siitähän tässä on pohjimmiltaan kyse. Virheitä on tehty. Ensin tehtiin akuankkatestejä, jotka markkinoilla naurettiin nurin. Nyt kiristettiin vaatimuksia, mutta armonaikaa annettiin ensi kesään saakka. Ongelmapankkeja se ei auta, koska kriisin tässä vaiheessa ne eivät saa yksityistä pääomaa. Seurauksena on taseiden myyminen, luottolama. Se on nykyisen Italian korkojen nousun takana enemmän kuin mikään muu. On siis oltava realisteja ja todettava heti, että ne pankit, jotka eivät markkinoiden kautta saa asioitaan kuntoon, on pääomitettava kansallisesti – kovilla ehdoilla. Ruotsin ja Iso-Britannian esimerkit tarjoavat oikean mallin. Mikäli joku valtio itsenäisesti ei pysty pankkikriisiään kattamaan, ratkaisuna tulee ensi sijassa olla IMF:n ohjelma. Mikäli tarpeen, näiden ohjelmien lisäpääomittamista voidaan harkita Euroopan maiden taustatuella. Tällä hetkellä EKP rahoittaa pankkeja jo sadoilla miljardeilla. Erona nykyiseen olisi aito pääomitus ja omistuksen osittainen siirtyminen avun vastineeksi. Viimeisenä – ehkä tärkeimpänä kohtana – on selvitettävä, mikä malli on Suomelle pitkällä tähtäimellä eduksi. Kuten nyt olemme oppineet, federalistinen Eurooppa eurobondeineen ja rahansiirtoineen sitä varmasti ei ole. Euron rakenteelliset ongelmat tiedettiin alusta lähtien. Niistä oli täällä kiellettyä puhua. Atlantin toisella puolen johtavat ekonomistit – esimerkkeinä Friedman, Feldstein, Krugman, Roubini jne. – kauhistelivat eurohanketta ja povasivat sen tuhoa. Ei se ollut kateellisten panettelua. Ei minua kiinnosta euron rikkominen, vaan Suomen etu. Meidän on selvitettävä vaihtoehdot. Ruotsi, Tanska ja Iso-Britannia tarjoavat malleja, joista voidaan oppia. Eikä Sveitsilläkään huonosti mene. Asiantuntijat Goldman Sachsin Jim O’Neillista Strategy Researchin Matthew Lynniin ovat arvioineet, että oma valuutta voisi olla Suomelle eduksi. Tämä ei siis tarkoita sitä, että Soini on huomenna eurosta eroamassa, vaan että meidän on avoimesti selvitettävä, mikä vaihtoehto on meille muuttuvassa Euroopassa paras. Päätökset pitää tehdä tämän analyysin perusteella, eikä olla Brysselin johdettavana. Jos sinulla ei ole omaa suunnitelmaa, olet osa muiden suunnitelmaa. Kriisi tulee, elämä jatkuu. On varauduttava tulevaan. Tärkeintä on Suomen kilpailukyky pitkässä tähtäyksessä. Se perustuu moraaliin ja vastuullisiin päätöksiin, oikeaan vastuunkantoon. Sotakorvausten arvo nykyrahassa oli noin 4 miljardia euroa. Kriisimaiden vastuista uhkaa tulla paljon kalliimmat. Maamme rakennettiin talvisodan raunioille. Me teemme sen uudelleen, jos on pakko.
Euroalueen talouskriisi ei tullut yllätyksenä
Historiassa ei tapahdu enää mitään, eikä tulevaisuus ole vielä tässä tänään. Perussuomalaiset ovat olleet oikeassa; EU on sekä taloudellisessa että moraalisessa kriisissä. Nykytilanne ei tule annettuna, vaan sillä on tällainen historia: Tunnetun sanonnan mukaan me emme voi ymmärtää kunnolla nykyisyyttä, ellemme tunne riittävän hyvin menneisyyttä. Tämä lausahdus on totta myös Eurooppaa piinaavan finanssikriisin kohdalla. Euromaat ovat päässeet ylivelkaantumaan, koska yhdessä sovittuja sääntöjä ei ole noudatettu. Toisaalta rahaliitossa on jäseniä, joita ei olisi alun perin pitänyt ottaa mukaan lainkaan. Euroopan unionin jäsenmaat ottivat vuonna 1997 käyttöön kasvu- ja vakaussopimuksen, jossa määriteltiin mm. velan enimmäissuhde bruttokansantuotteeseen. Jos tuota sopimusta olisi noudatettu, euroalue olisi tänään aivan erilaisessa tilanteessa. Mutta kun katsoo historiaa, moinen jossittelu on utopistista haihattelua. Vuonna 2002 EU-komission puheenjohtaja Romano Prodi haukkui vakaussopimusta ”typeräksi”. Prodia kritisoitiin lausahduksesta, mutta se ei häntä huolettanut. ”Minä en siitä välitä. Minun oli se [näkemys] sanottava, eikä tämäkään ole vielä tarpeeksi. En halua vastuuta siitä, että minua syytettäisiin muutaman vuoden päästä nukkumisesta.” (HS 27.11.2002). Italian velka oli tuolloin paisunut 110 prosenttiin BKT:sta, mikä ei komissiota juuri kiinnostanut. Vuonna 2003 Ranska oli jo toistuvasti rikkonut sopimusta, eikä maa edes aikonut noudattaa sitä. ”Presidentti Jacques Chirac aikoo rikkoa sopimuksen henkeä jatkossakin ja alentaa ensi vuonna tuloveroa kolmella prosentilla, Helsingin Sanomat uutisoi 9.10.2003. Vuonna 2004 Ranska ja Saksa rikkoivat kasvu- ja vakaussopimusta toisena vuonna peräkkäin. Rangaistuksista puhuttiin, mutta kukaan ei uskaltanut vaatia niitä. Koko euroalueen uskottavuus oli koetuksella. Helsingin Sanomat arvioi, että euromaiden valtiovarainministereillä ”saattaa olla ensi syksynä edessä sama ongelma kuin viime syksynä, vain entistä laajempana”. Kesällä 2004 Kansainvälinen valuuttarahasto IMF hämmästeli EU:n jäsenmaiden retuperällä olevia talouslukuja. Jäsenmaat puolestaan syyttelivät hallituksiaan lukujen vääristelystä. Erityisen ripityksen kohteena olivat Kreikka ja Irlanti. Myöhemmin samana vuonna komissio ehdotti vakaus- ja kasvusopimuksen sääntöjen löyhentämistä. Esitys miellytti erityisesti Saksaa ja Ranskaa. Marraskuussa 2004 paljastui, että Kreikka ei ollut noudattanut unionissa sovittua budjettikuria kahdeksaan vuoteen. Kävi ilmi, että maa oli liittynyt euroon ”valheellisilla tiedoilla” (HS 21.11.2004). Samaisessa jutussa todettiin, että vakaussopimuksesta oli tullut pelkkä vitsi. Kreikan budjettivaje oli jo vuonna 1998 peräti 4,1 prosenttia. Maalle itselleen pääsy euroalueeseen oli tuonut miljardien eurojen taloudelliset voitot. Kreikan luottoluokitus oli noussut markkinoilla B-stä A-luokkaan. Vuonna 2005 Kreikka rikkoi sopimusta kymmenettä vuotta peräkkäin, mutta sitä ei rangaistu, koska Ranska ja Saksakin olivat selvinneet sanktioitta. Keväällä 2005 EU-komissio vesitti yhteisen kasvu- ja vakaussopimuksen. Komissio piti päätöstä erinomaisena, ja uusi puheenjohtaja Jose Manuel Barroso perusteli muutosta myös sillä, että ”nyt jäsenmaat voivat tehdä helpommin tarvittavia rakenneuudistuksia”. Parlamentissakin sopimuksen muuttamista kiiteltiin. Vihreiden ryhmäjohtaja Daniel Cohn-Bendit toivotti uudistuksen tervetulleeksi, koska jäsenmaiden taloustilanteet olivat niin erilaiset, ettei niitä saanut sovittaa liian tiukasti yhden mallin budjettikuriin. Lokakuussa 2008 silloinen Ranskan valtiovarainministeri Christine Lagarde ehdotti, että euromaat perustaisivat 300 miljardin euron hätäapurahaston eurooppalaisten pankkien pelastamiseksi. ”Sarkozyn lähipiiri leimasi kuitenkin koko ehdotuksen väärinkäsitykseksi vain päivää myöhemmin (HS 5.10.2008). Kuukautta myöhemmin Kauppalehti uutisoi suureen ääneen, että ”budjettivajeet eivät huoleta EU:n rahaministereitä”. Oman valtiovarainministerimme Jyrki Kataisen mukaan ecofin-neuvoston kokouksen henki oli se, että ”kasvu- ja vakaussopimuksesta pidetään edelleen kiinni” (KL 5.11.2008). Samaisessa artikkelissa todettiin kuitenkin, että ”nykyinen EU-puheenjohtajamaa Ranska on toistuvasti viimeksi kuluneiden parin vuoden aikana ilmoittanut, että kasvu- ja vakaussopimuksen noudattaminen ei ole korkealla maan prioriteettijärjestyksessä”. ”On tärkeää, että sopimuksessa on joustoja”, Jyrki Katainenkin totesi. Vuonna 2009 helmikuussa korostettiin, että rahaliiton säännöt estävät toisia euromaita pelastamasta vaikeuksiin joutuneita valtiontalouksia (Kauppalehti 10.2.2009). Saksan valtiovarainministeri Peer Steinbrück sanoi, että Irlanti on erittäin vaikeassa tilanteessa, mutta heti perään ministerin puhemies kiirehti korjaamaan, että Steinbrückin lausunto oli puhtaasti hypoteettinen, eikä Irlanti tarvitse pelastuspakettia. (HS 19.2.2009.) Vuoden 2010 alussa talouskomissaari Joaquín Almunia sanoi, että ”Kreikka ei jätä velkojaan maksamatta” (HS 30.1.2010). Kreikan pääministeri George Papandreou vakuutti, että Kreikka ”hoitaa sitoumuksensa itsenäisesti ilman EU:n apua”. Kuka uskoi? Suomi ainakin. ”Pidämme erittäin epätodennäköisenä, että lainoja ei saada takaisin”, totesi VM:n neuvotteleva virkamies Martti Salmi (Taloussanomat 2.5.2010), kun Kreikka oli sittenkin ilmestynyt lainaluukulle. Ministeriössä arvioitiin, että Kreikan lainottamista pidettiin tuottoisana bisneksenä, josta odotettiin kymmenien miljoonien eurojen voittoja. Euroalueen lähihistoriaan tutustuminen osoittaa, ettei nykyinen kriisi ole tipahtanut taivaasta tai saapunut meille yllätyksenä ja pyytämättä. Finanssikurimus on seurausta toistaitoisten poliitikkojen tunaroinnista, vastuun pakoilusta ja tosiasioiden kieltämisestä. Historiaan kannattaa perehtyä, myös silloin kun mietimme, kenen käsiin uskomme taloutemme tänään ja tulevaisuudessa. Tulevaisuuden historiaa valmistetaan tänään. Kuinka siis tästä eteenpäin? Perussuomalaisten linja on kitkeä maksukyvyttömyys Euroopan talouksista. Olemme kovia hyvän asian puolesta.
Kolme galluptutkimusta
Perussuomalaisten kannatuksen nousu teettää galluptutkimuksia. Lauantaiaamuna on uutisoitu kolmea gallupia. Samantasoisia.Tarkoitushakuisia. Helsingin Sanomat uutisoi ” rasismigallupista ” , Iltalehti ”eurogallupista ” ja samainen Iltalehti siteeraa brittiläisen Demos ajatushautomon ” äärioikeiston Facebook-ryhmien kyselyjä ”. Sekä Suomen gallup että Taloustutkimus julistivat eduskuntavaalien viimeisellä viikolla, että Perussuomalaisten kannatus on kääntynyt laskuun. Erehtyivät silloin, ja nyt taas. Tänään julkistetuissa tutkimuksissa Perussuomalaiset ovat saaneet erityishuomiota. Kiitos siitä, mutta uutisiksi niistä ei minulle ole. Näihin galluptutkimuksiin  ei voi sanoa mitään järkevää. Tarjolla on vain jatkojutun kuvitus. Poliittisella johtajalla on kaksi mahdollisuutta. Seurata omaa suunnitelmaa tai olla osa toisten suunnitelmaa. Minulla on oma suunnitelma. Perussuomalaiset on itsenäisyyden ja itsemääräämisoikeuden puolustaja. Sellainen on perustamani puolue.
Terveisiä Washingtonista
Tässä tilanteessa on hyvä muistella Churchilliä vuodelta 1938. Hän sanoi tuolloin Euroopan kriisistä: ”He ovat päättäväisiä mutta eivät osaa päättää mistään, he haluavat tehdä päätöksiä mutta eivät tiedä, millaisia; he haluavat olla lujia ja ovat tuuliajolla, he ovat itsepäisiä ja samalla kaikkien vietävissä. He pyrkivät olemaan kaikkivaltiaita mutta ovat silti täysin kykenemättömiä ratkaisemaan mitään.” Me olemme juuri tässä tilanteessa. Kriisi ei ole ohi. Nämä päättäjät uhraavat Euroopan tulevaisuuden pelastaakseen pankit, jotka ovat rahoittaneet heidän ”sosiaalisen mallinsa” pyramidihuijauksen. Kun katsoo tätä eurooppalaista saippuaoopperaa, jossa pelureita pelastetaan, niin tulee mieleen, että olisiko puolueen sijaan pitänyt perustaa pankki?
Saavatko Perussuomalaisetkin alennusta?
Yle kertoo, että Euroopan Unionin puolesta vedonneet vaikuttajat saivat ilmoituksensa Helsingin Sanomissa ja Huvudstadsbladetissa alennettuun hintaan. Saavatko Perussuomalaiset alennusta jos me julkaisemme vastaavanlaisen Euroopan Unionin demokratiavajetta ja epäonnistunutta rahaliittoprojektia koskevan ilmoituksen? Minulle Eurooppa ja Euroopan Unioni eivät ole samoja asioista. Arvostan ja kunnioitan Eurooppaa;sen kansoja ja kulttuureja. Euroopan Unionia en suuresti arvosta, enkä kunnioita. Miksi? Se ei noudata omia sääntöjään, eikä ole demokratia vaan byrokratia. Tekeekö ylläoleva  esittämäni mielipide minusta ja Perussuomalaista eristäytyneen ja epäsolidaarisen? Ovatko kaikki mielipiteet samanarvoisia? Vai ovatko toisten ihmisten mielipiteet tasa-arvoisempia kuin toisten? Vaaleissa käsitykseni mukaan mitataan erilaisten mielipidesuuntien kannatus. Perussuomalaisten kannatus kasvoi viime eduskuntavaaleissa merkittävästi. Onko tämä mielipide saman ilmoitushinnan arvoinen kuin joku muu mielipide?
EU huippukokouksen huomioon
Konkretian perään on huudeltu. Ohessa parempi vaihtoehto, kertausta varten, tarkennettu suomennos: Eurooppalaisten kriisimaiden tukipaketit eivät kannata Kun johdatin perussuomalaiset vaalivoittoon huhtikuussa 2011, lupasimme yhdessä vastustaa euroalueen tukipaketteja. Diagnoosi kun on selkeä: Eurooppaa vaivaa niin yksityinen kuin julkinen taloudellinen maksukyvyttömyys. Se muhii alueella kuin syöpäkasvain, ja ellemme operoi sitä pian, kohta koko ruumis on kuolemansairas. Tukipakettien todellisen luonteen ymmärtämiseksi on ensin tarkasteltava, kuka niistä hyötyy. Populistisyytöksiä pelkäämättä aloitan selvimmästä syystä: tavallinen veronmaksaja ei hyödy tukipaketeista lainkaan. Pientä ihmistä lypsetään ja hänelle valehdellaan estoitta, kunhan homma vain pyörii. Pienituloisen palkka laskee ja verot nousevat, jotta euroalueen pyramidihuijaus menestyy. Kaislikoissa suhisee, kun pankit ja poliitikot vahvistavat symbioosiaan: Poliittiset johtajat kiirehtivät pelastamaan pankkeja, jotka saamastaan tuesta kiitollisina suostuvat vastapalvelukseksi lainaamaan hallituksille yhä enemmän. Todellisessa markkinataloudessa huonoista valinnoista rangaistaan. Euroalueen markkinatalous toimii toisin: Sen sijaan, että luottotappiot olisi alaskirjattu, ne päätettiin siirtää veronmaksajien maksettavaksi lainojen, vakuuksien ja epämääräisten ja läpinäkymättömien rakenteiden kuten ERVV:n muodossa. Tukieuroja ei suunnattu velkaisten talouksien apuun vaan ne virtasivat Euroopan Keskuspankin ja avunsaajamaiden kautta suurten pankkien ja sijoitusrahastojen kirstuihin. Virallinen totuus on se, että vastaanottajamaat halusivat tällaista ”apua”. Tämä ei kuitenkaan pidä lainkaan paikkaansa. Tukipakettien luonnollinen vaihtoehto olisi ollut maksukyvyttömyyden myöntäminen ja se, että yksityiset sijoittajat olisivat kansallisuudestaan huolimatta joutuneet nielemään tappionsa. Mutta siten ei saanut päästä käymään. Irlanti pakotettiin hyväksymään tukipaketti. Samoin kävi Portugalissa. Minkä tähden Bryssel-Frankfurt-akselin kiskurit pakottivat maat hyväksymään ”elvytyspaketit”, joiden tiedettiin epäonnistuvan? Siitä syystä, että näiden lihavien EU-kissojen oli miellytettävä pankkeja, jotka eivät suutuspäissään välttämättä ilmestyisi enää rahoitusmarkkinoille huutamaan itselleen Espanjan, Belgian, Italian tai edes Ranskan joukkovelkakirjoja. Harmi heidän kannaltaan, että tämä taloudellinen ja poliittinen kartelli ei toimi. Tähän mennessä tehtyjen päätösten takia ihmiset Kreikassa, Irlannissa ja Portugalissa ovat jo joutuneet kärsimään. Maat eivät kykene säästämään ja kasvamaan niin nopeasti, että ne pystyisivät maksamaan velat, jotka Bryssel niiden kannettavaksi on auttamisen nimissä kasannut. Pysyvä vakausmekanismi EVM ei sekään ole oikea ratkaisu. Se vain vakiinnuttaisi jatkuvat tulonsiirrot yksityisiltä kansalaisilta federalistipoliitikoille ja valuutanhimoisille pankkiireille ja loisi valtavan moraalikadon ja tuhoaisi lopunkin kilpailun eurooppalaiselta pankkisektorilta. Onneksi mädännäisyyden leviäminen voidaan vielä pysäyttää. Pankit tarvitsevat rehelliset ja tiukat stressitestit. Poliittinen farssi on saatava päättymään ja sen sijaan tarvitsemme itsenäisiä ja luotettavia arvioitsijoita, joihin kuuluu myös sidosryhmiä ja akateemikoita. Me luotamme, mutta haluamme vielä varmistaa. Maksukyvyttömät pankit ja rahoituslaitokset tulee sulkea, jotta maksukyvyttömyysongelma saadaan poistettua. Markkinoille on palautettava epäonnistumisen vapauden periaate. Jos pankkeja pääomitetaan veronmaksajien rahoilla, siinä tapauksessa näiden pitää saada vastineeksi pankkien osakkeita ja koko johtokunta pitää vaihtaa. Mutta ennen kuin yhdenkään veronmaksajan osallisuutta voidaan edes harkita, valtioiden velkakirjojen arvoa on hiottava karkealla raspilla. Julkisen velan kohdalla vapaus epäonnistua on aivan oleellinen. Kriisistä selviäminen edellyttää merkittäviä velkajärjestelyjä. Markkinat rankaisevat kyllä epäonnistuvia maita, mutta ne myös unohtavat ja antavat nopeasti anteeksi. Nykyiset suunnitelmat tuhoavat eurooppalaisen reaalitalouden korotettujen verojen ja tulonsiirtojen muodossa. Siinä pienen ihmisen veroeurot kuskataan maksukyvyttömien valtioiden ja pankkien holveihin. Velkajärjestely, joka jättäisi valtion velkatason kestävälle tasolle ja rohkaisisi jälleen kasvuhakuiseen politiikkaan, voisi johtaa pikaiseen paluuseen kansainvälisille velkamarkkinoille. Kriisipaketeista puhuttaessa kyse ei ole vain taloudesta. Kansalaiset kokevat tulleensa petetyiksi. Irlannissa uudet hallituspuolueet lupasivat saattaa sijoittajat vastuuseen, mutta paineen alla rohkeus petti ja äänestäjät saivat jäädä pettymykseensä nököttämään. Euroeliitti on ilmoittanut, että Suomen tulee tiukasti sitoutua muiden euromaiden kanssa yhdessä tehtyihin päätöksiin, mutta sen sijaan Bryssel ei pukahdakaan siitä, pitäisikö kansallisten poliitikkojen sitoutua äänestäjille annettuihin lupauksiin. Opin jo lapsena, että maanosamme ei enää koskaan saa olla suursodan taistelutanner. Sisäistin arvot ja periaatteet, jotka alun perin innoittivat perustamaan nykyään Euroopan unionina tunnetun järjestön. Sellainen Eurooppa ja sellainen visio tarjosivat Suomen kansalle ja koko Euroopalle rauhan, joka perustuu demokratialle, vapaudelle ja oikeudenmukaisuudelle. Sellainen Eurooppa on kannatettava, minkä vuoksi nyt on tavattoman surullista nähdä, kuinka tämän tavoitteen vaarantaa poliittinen eliitti, joka on valmis uhraamaan tavallisten eurooppalaisten hyvinvoinnin turvatakseen suursijoittajien ja pankkiirien pyrkimykset. Timo Soini Teksti julkaistu Wall Street Journalissa, 9 toukokuuta 2011
EU-kritiikkiä ei saa enää maan alle
Euroopan Unioni nauttii valtamedian täyttä tuulensuojaa. On sitten kyseessä Financial Times, Helsingin Sanomat, Dagens Nyheter tai mikä tahansa poliittisen ja taloudellisen eliitin ylikuormittama lehti sanoma on sama: Pro EU. Tietoa ei nettiaikana saa enää säädeltyä. Suomen EU-kansanäänestystä edeltänyt valtamedian itse kustantama Kyllä-kampanja ei enää tehoa. Kyllä sitä silti yritetään. Euroopan laajuisesti, joka päivä. Talous- ja rahaliitto on epäonnistunut. Tulokset puhuvat puolestaan, mutta eliitti tuputtaa edelleen menestystarinaansa. Suomen etu on muka sitoa itsensä takaus- ja lainavastuilla tähän taloudelliseen Titaniciin. EU ei toimi. Byrokratiasta ei saa demokratiaa. Sosiaalinen media, netit , facebookit, twitterit…pitävät huolta siitä , että EU:sta saa monipuolista tietoa, jonka perusteella voi ottaa kantaa. EU:sta ja eurosta ei voi erota. Ihanko totta? Ovatko ne vankiloita? Ikuinen oli Neuvostoliittokin, kunnes lakkasi olemasta. EU-kritiikkiä ei saada enää leimatuksi ääriajatteluksi, vaikka tälläkin uralla riittää sekä uusia että vanhoja yrittäjiä. Tämän päivän Helsingin Sanomissa Unto Hämäläinen kertoo Vasemmistoliiton ja Kristillisdemokraattien takinkäännöstä EU-linjassa. Molempien kannatus murenee. Kaiken kukkuraksi vasemmiston kokonaiskannatus on Suomessa alle 25 prosenttia. Sen kokoinen on suurta rahaa tukeva vasemmisto. Luonnollisessa koossa. Kokoomusvetoisessa hallituksessa käy huonosti kaikille muille paitsi kokoomukselle. EU-kritiikki leviää Euroopassa. Sitä ei saa enää maan alle. Ääriajattelulla pelottelu ei enää tehoa. Kyllä kansa tietää, ettei itsenäisen päätösvallan puolustaminen ole ääriliike. Perussuomalaiset ovat olleet puoli vuotta kovassa testissä. Olosuhteisiin nähden olemme pärjänneet kelvollisesti. Gallup-kannatuksemme on järkytys vanhoille puolueille. Kannatuksemme pysyy korkealla omalla politiikalla ja omalla linjalla. Arvostelua ja leimaamista ei pidä pelästyä. Nollaa ei ikinä lyödä. Henkilöön menevä arvostelu kääntyy aina itseään vastaan. Perussuomalaisuutta on puolustettava. On erikoista, että joku liittyy vihreisiin Perussuomalaisten takia. Minä liityin Perussuomalaisiin perussuomalaisten takia. Ja vihreisiin en liity juuri vihreyden takia. Jokainen ääni on arvokas. Demokratiassa uskotaan äänen voimaan. Sanoin vaalikeskusteluissa ja sanon aina. Äänestä. Jos voit äänestä Perussuomalaisia, jot et voi, äänestä jotakin muuta. Suomi on äänesi arvoinen.
Vakuudet kuin Täytetty Pingviini
Tarinan mukaan Amerikassa eleli taannoin liikemies, joka ei saanut yritykselleen lainaa. Ei ollut vakuuksia. Mies oli kuitenkin kekseliäs ja hankki myyntimatkaltaan täytetyn pingviinin. Kukaan ei ollut pingviiniä hänen asuinsijoillaan ennen nähnyt. Kukaan ei tiennyt mikä se oikein on ja minkä arvoinen se on. Hallitus toi tuliaisina Suomen kansalle täytetyn pingviinin, vakuudet, jonkalaisia ei ennen ole nähty ja joiden arvoa ei tiedetä. Ja jota kellään muulla ei ole ja jota kukaan muu ei halua. Amerikassa kelpasi  pankinjohtajalle täytetty pingviini vakuudeksi. Hallituspuolueet hyväksyivät vakuusjärjestelyn, josta totuus selviää viimeistään 30-vuoden kuluttua jos sittenkään. Eduskuntakeskustelussa en saanut ministeriaitiosta vastausta kysymykseeni, miksi Suomi ei jää pois näistä tukipaketeista. Osalle Suomen kansaa on vielä epäselvää se, että Suomen ei todellakaan ole pakko olla näissä paketeissa mukana, vakuuksilla tai ilman niitä. Siis Suomen ei ole pakko olla mukana missään tukipaketissa! Talouskriisin ongelma on maksukyvyttömyys ja se ei ole poistunut mihinkään. Kirjoitin mielipidekirjoituksen arvostettuun The Wall Street Journaliin 9.5.2011. Tuossa kirjoituksessa on edelleen kaikki olennainen tästä kriisistä ja kuinka tilanne pitää ratkaista. Nyt se on hankalampaa, mutta edelleen mahdollista. Uudet gallup-luvut ovat järkytys SDP:lle. Niille on kuitenkin selkeä selitys. SDP:n presidenttiehdokas Paavo Lipponen haukkui Perussuomalaiset puolueena täysin asiattomasti ääripuolueeksi. Viesti meni perille. SDP:ssa oli vielä ennen Lipposen purkausta muutama ammattiperusmies, joka lasautuksen jälkeen päätti vaihtaa leiriä ja lippua. Ei suomalaisille ihan mitä tahansa soopaa voi puhua – edes Paavo Lipponen. Sileäkätisillä sen sijaan menee hyvin. Eurooppaministeri Alexander Stubb lähettää terveisiä plokin lukijoille. Oikein tai väärin Soinilla ja Stubbilla on johdonmukainen linja, mitä Euroopan Unioniin tulee. Kumpikaan ei usko täytettyyn pingviiniin kuten SDP ja osa mediaa, joiden ymmärrys vakuuksista on tarinanmukaisen amerikkalaisen pankinjohtajan tasolla.
Tunkkainen ilmapiiri?
Tänään on muotia valittaa Suomen tunkkaisesta ilmapiiristä ja olla siitä huolissaan. Minä en ole. Suomessa keskustellaan nyt enemmän eurooppalaisesti. On erilaisia mielipiteitä ja niistä keskustellaan. Sitä kutsutaan demokratiaksi. Monet Perussuomalaiset kokevat, että meitä eivät koske samat säännöt. Kyllä koskevat, mitä nyt tuomiot vähän vaihtelevat. Kun vihreä kuntapolitikko kirjoittaa blogissaan räväkästi väkivallasta virkamiehiä kohtaan ( tämä vihreistä tuomittiin), ei media tuo mikrofonia puheenjohtaja Ville Niinistön kitalakeen vaan antaa palstatilaa eurobondien kannattamiselle. Kun rkpläinen paikallispoliitikko kutsuu paikallista demaripoliitikkoa Siuntiossa jonkin sortin fyyreriksi, ei siitäkään valtamedia mölähdä. Hoobeeäl sover. Sosiaalinen media ei nuku. Se toimii hyvässä ja pahassa. Ja sana kiertää. Kansan moninainen ääni kuuluu eliitin norsunluutorniin. Hyi kauheata. Lauloihan Eppu Normaalikin aikoinaan, että kun haluat pitää kiinni vallan kahvasta, niin älä herätä rahvasta. Tai jotakin sinne päin. Tyhmät puheet ovat tyhmiä puheita, riippumatta siitä kuka niitä puhuu. YYA/EU-ajat ovat ohi. Tunkkaista tai ei. Ohi ovat.
Haluan Perussuomalaisten presidenttiehdokkaaksi
Tasavallan Presidentin vaali on Suomen merkittävin tulevaisuuskeskustelu. Perussuomalaiset ovat siinä mukana. Haluan Perussuomalaisten presidenttiehdokkaaksi. Toivon, että Perussuomalaisten puoluevaltuusto asettaa minut puolueemme ehdokkaaksi 15.10. pidettävässä kokouksessa. Miksi? Olen pohtinut ehdokkuuttani neljältä kannalta:
Lipponen ärähti
SDP:n presidenttiehdokas Paavo Lipponen aloitti presidentinvaalikampanjansa  Perussuomalaista. Hän puuttuu Jussi Halla-ahon puheisiin ja vaatii Perussuomalaista puoluetta nahkurin orsille. Perussuomalainen eduskuntaryhmä erotti esityksestäni Halla-ahon ryhmän toiminnasta kahden viikon määräajaksi. Päätös oli Halla-ahoa myöten yksimielinen. Ryhmästä erottaminen määräajaksi on kova rangaistus. Yhtenä puolueemme perustajista, ja puolueen pitkäaikaisena puheenjohtajana (14-vuotta) en hyväksy puolueemme perusteetonta vähättelyä ja leimaamista. En edes Paavo Lipposelta. Perussuomalaisia äänesti vaaleissa runsaat 560 000 suomalaista. Puolustan näitä ihmisiä ja  heidän ihmisarvoaan, kuten kaikkien ihmisten ihmisarvoa. Tähän mennessä tätä toimintatapaani ei ole kukaan asettanut kyseenalaiseksi. Lipposella tuntuu olevan halua puuttua puolueiden hallituskelpoisuuteen. Siinä erämaassa Mooses saa kyllä kulkea yksin. Mikäli Lipposen puolue näkee tarpeelliseksi rangaista perussuomalaista kansanedustajaa oman ryhmämme päätöstä enemmän, he luonnollisesti tekevät niin. Nyt jää nähtäväksi toimiiko SDP:n eduskuntaryhmä presidenttiehdokkaansa viitoittamalla tavalla. Presidentti Mauno Koivisto sanoi viisaasti, että ei pidä provosoitua, kun provosoidaan. Tämä on hyvä ohje kaikille suomalaisille.
Timo Soini on nyt Britanniassa
Ohessa tuoreet terveiset UKIP (Yhdistyneiden Kuningaskuntien ”riippumattomien” -puolueen) kanssallisesta puoluekokouksesta. Minut kutsuttiin puhujaksi Eastbourneen, aiheena Eurobondit ja taloustilanne Euroopassa yleensä. Katso ja kuuntele puhe tästä.
Missä se Soini on?
SDP tuntuu kaipaavan minua. Kesälomalla SDP kyseli missä se Soini on ja miksei siitä kuulu mitään? Tänään Eduskunnassa SDP oli taas Soinia vailla. Missä se Ulkoasiainvaliokunnan puheenjohtaja on? Ulkoasiainvaliokunnan puheenjohtaja teki ulkoasiainvaliokunnan puheenjohtajalle kuuluvia töitä. Olin Puolan Varsovassa EU-maiden ulkoasiainvaliokunnan  puheenjohtajien kokouksessa. Tulin Eduskuntaan suoraan lentokentältä ja ilmoitin SDP:lle ilosanoman, että täällä se Soini on. Salissa ei tosin enää montaa sosialistia istunut paljon kaivattua Soinia tervehtimässä. SDP:lle tiedoksi ikävän yllättäessä, että Soini on huomenna ja torstaina Eduskunnassa ja loppuviikon Lontoossa puhumassa politiikkaa. No bail-outs!
Pelottelun politiikkaa
Perussuomalaisten pelko. Onko se tyhmyyden vai viisauden alku? Median eliitti on EU:n tulevaisuudesta yhtä huolissaan kuin se oli aikanaan Neuvostoliiton tulevaisuudesta. Huolesta huolimatta Neuvotoliitto on historiaa, eikä Euroopan Unionikaan tulevaisuutta edusta. Uusi Kreikan pelastuspaketti EI rauhoita Euroopan taloustilannetta. Se on yksi askel lisää väärään suuntaan. Ylivelkaisuus ja maksukyvyttömyys on juurittava Euroopasta. Se käy päivä päivältä hankalammaksi ja kalliimmaksi. Siihen mennään ajan kanssa, kun ensin pankki- ja pörssipelurit on pelastettu ja koko lasku saadaan siirretyksi eurooppalaisille veronmaksajille. Not in my name. Lehmann Bothersin katastrofi on se kieli- ja mielikuva, jolla kansaa pelotellaan. Menemättä yksityiskohtiin. Kysyn lukijalta: Monenako päivänä jätit syömättä noina päivinä? Minkä puolueen edustajan lausumassa Suuressa valiokunnassa toukokuussa vastustettiin Euroopan vakausmekanismia? Saman puolueen edustaja on nyt ministeri, jonka puolueen hyväksymässä hallitusohjelmassa lukee, että mainittu pysyvä vakausmekanismi on välttämättömyys? Ensin äänessä oli edustaja Arhinmäki ja mainitun hallituskirjauksen hyväksyttyään hän nykyään tottelee nimeä ministeri Arhinmäki. SDP:n ryhmäpuheenjohtaja Jouni Backman arvosteli jälleen kerran hallintovaliokunnan kokoonpanoa ja puheenjohtajaa, jonka SDP on eduskunnassa yksimielisesti hyväksynyt. Aivan oikein, mutta päinvastoin on SDP:n linja. Suomi meni vanhojen puolueiden hurratessa EU:ssa mukaan niihin pöytiin, jossa päätökset tehdään. Missä tuo pöytä sijaitsee ja kuka sen ääressä istuu, kun Saksa ja Ranska sanelevat EU-päätöksiä? Outoa on sekin, että Saksan hallituksen tiedottaja kertoo medialle, mitä Suomen rauhaan kuuluu. Hommatkaa Angela Merkelille edes Jyrki Kataisen puhelinnumero, jotta hän saa päätökset edes tiedoksi ennen päätösten julkistamista! The Finns- Party herättää keskustelua. Miksi Ruotsalainen eduskuntaryhmä ei ? Perussuomalaisilla pelottelulla saa palstatilaa, vai mitä Arno Ahosniemi? Lapa jäähän ja nimi lehteen. Luuletko sinä että suomalainen huipputuote, jota tilaaja maailmalla tarvitsee, jää tilaamatta vientiin siksi, että Suomi ei osallistu toimattomiin EU-tukipaketteihin? Mikäli moista soopaa uskot, olet ilmeisesti menettänyt järkesi tulematta hulluksi.
Rohkeasti vaan
Suomen hallituksen vakuuslinja on vastatuulessa. Nyt hallituksella on erinomainen paikka ja hetki ilmoittaa muille EU:n talous- ja rahaliiton maille: ” Kiitos , me olemme ulkona tästä paketista. ” Tukipaketit eivät toimi. EU astui vaaralliselle tielle ryhtyessään pelastamaan tukipaketeilla ylivelkaisia maita( niiden pankkeja ja sijoittajia). Suomella on nyt omalla toiminnallaan mahdollisuus  osoittaa kaikille EU-maille, että ” Jo Riittää. ” Perussuomalaiset ovat johdonmukaiseti vastustaneet toimimattomia tukipaketteja ja niiden varjolla suunniteltua ja toteutettavaa vallankeskitystä sekä uutta taloushallintoa. Kirjoitin The Wall Street Journaliin 9.5.2011 hyvin aikaa kestäneen mielipiteen miten tämä asia pitää hoitaa ja mistä tässä on kysymys. Follow the money on vanha totuus. Seuraa rahaa ja katso kuka hyötyy! Rahat eivät ole menneet ylivelkaantuneiden kansantalouksien avuksi. Ne ovat virranneet EKP:n ja vastaanottajamaiden kautta suuren rahan aarrearkkuihin. Miksi pysyvä vakausmekanismi ei ole ratkaisu ongelmaan? Siksi, että se luo järjestelmän, jolla vastuuttomat poliitikot ja nokkelat pankkiirit jatkossa pelastetaan veronmaksajien kustannuksella. Se romuttaisi lopullisesti eurooppalaisen pankkisektorin kilpailukyvyn. Varattomat pankit ja rahoituslaitokset on suljettava, jotta ylivelkaisuus saadaan putsattua systeemistä. Meidän on palautettava markkinoille oikeus epäonnistua. Rohkeasti vaan. Kerran se kirpaisee ja Suomea varmasti kuunnellaan. Keisari on ollut vaatteitta jo liian pitkään.
Työmatkalla Irlannissa
”Please Timo, could you come and tell about the bailouts – we would like to hear your opinion about the economical crisis in Europe at the moment.” Sain kutsun esiintymis- ja puhujamatkalle Eurooppaan, ohessa linkki Irlannin TV3 suoraa puhetta jakavaan Today Vincent Browne -ajankohtaisohjelmaan. Katso ohesta 18.8. torstai-illan suoran lähetyksen anti. Olen ollut saamaani palautteeseen tyytyväinen. Väki alkaa havahtua – integraatiosumutus ja taloudella pelottelu ei vie näkökykyä niltä, jotka asiaan ovat paneutuneet. Minä kerron mitä mieltä olen. Eduskunnassa, oppositiossa, Euroopassa. Jos olet kuunnellut puheitani, taloustilanne Euroopassa ei voi olla sinulle yllätys. Katso ohjelma tästä (mainoksia ennen ohjelman alkua)
Presidentinvaalit
Tänään on Paavon päivä. Paavo Lipponen pääsee SDP:n presidenttiehdokkaaksi. Pääseekö presidentiksi? Siitä päättää Suomen kansa. Presidentinvaaleihin on koossa kohtuullinen kolmikko; Paavo Lipponen, Sauli Niinistö ja Pekka Haavisto. Olen ollut kerran sekä presidenttiehdokas(2006) ja kampanjapäällikkö( Hakalehto 2000). Tiedän kokemuksesta mitä on odotettavissa. Toimin politiikassa oman sunnitelmani mukaan. Perustellut päätökset tulevat aikanaan.
Norjan massamurha on hirvittävä rikos
Norjan massamurha on hirvittävä rikos ihmistä, ihmisyyttä ja elämää vastaan. Miten järjetöntä voi järjellä selittää? Mistä tietää, että hyvä lopulta voittaa  pahan? Ei sitä tiedä mistään. Sen joko uskoo tai ei usko. Ja meille käy uskomme mukaan. Minä uskon, että hyvä voittaa pahan. Toimin niin ja kehotan muitakin toimimaan. Ihmisarvo on loukkaamaton ja elämä pyhä kohdusta viimeiseen hengenvetoon saakka. Breivik on murhaaja. Mitä muuta hän on? En tiedä. Entiset luokkatoverit, vanhemmat ja tutut kommentoivat ja media myy. Mielikuvaa murhaajasta. Viha on tuhoava voima. Se tuhoaa toisia ihmisiä ja lopulta vihaajan itsensä. Varmasti ja taatusti. Norjan murhenäytelmä laajenee uhreista poliisin ja yhteiskunnan eri toimijoiden arvosteluksi. Mitä olisi pitänyt tehdä toisin ja kenen? Ihminen on edennyt kykenemättömyytensä tasolle. Älykkyyttä on ja viisautta puuttuu. Tämän tragedian tuska ei koskaan mene pois. Ei sen tarvitse, eikä se voi. Parannuksen teon voi jokainen alkaa itsestään, joka päivä ja joka hetki.
Oma politiikka tuo kannatusta
Kun sinulla on oma suunnitelma, et ole osa toisen suunnitelmaa. Perussuomalaisten kannatuksen ratkaisee oma politiikka. Vanhat puolueet ja heitä myötäilevä kermamedia eivät ymmrrä poliittisten mannerlaattojen liikkumista Suomessa ja Euroopassa. Miksi? Koska ne eivät halua nähdä EU:n valuvikoja, eivätkä niitä näe. Sokeat taluttajat. EU ei ole demokratia vaan byrokratia. Media katsoo myynnin perään. Vähiten irtonumeromyynnistä riippuvainen media on bysanttisin. Maan suurimmasta päivälehdestä ei EU-kritiikkiä löydy. Sen sijaan ollaan huolissaan EU:sta. Pysähtyneisyyden aikana oltiin kulmat kurtussa huolissaan ” Neuvostoliiton legitiimeistä turvallisuuseduista .” — Gallupeista ei pidä höyrähtää. Ennätyksiä ei tehdä joka päivä. Politiikassa ei ole saavutettuja etuja. Kannatus pitää ansaita joka päivä. Se ansaitaan omalla politiikalla ja omalla linjalla. Perussuomalaiset antavat väylän olla eri mieltä. Olla omaa mieltä! Politiikassa ei ole oikeita tai vääriä mielipiteitä. On erilaisia mielipiteitä ja vaaleissa mitataan eri mielipiteiden välinen kannatus. Homoliittoja voi kannattaa tai olla niitä kannattamatta. Aborttioikeutta voi sekä vastustaa että kannattaa. Tätä ei yhteiskuntamme yläpiha ymmärrä. En kysy lupaa olla elämän puolesta. Pidän avioliittoa miehen ja naisen välisenä asiana. En siihenkään lupaa tarvitse. Jos joku on toista mieltä, olkoon! — Perussuomalaiset eivät kannata EU:n tukipaketteja. Ne eivät toimi. EU-maiden ei pidä olla vastuussa toistensa veloista. Tämä on poliittinen linjamme. Siitä voi vapaasti olla eri mieltä. Yhä useampi kansalainen on kanssamme samaa mieltä. Myös muiden puolueiden kannattajista. Yhä useampi eurooppalainen on samaa mieltä. Perussuomalaiset eivät kieltäytyneet hallituksesta. Kieltäydyimme ja kieltäydymme Suomen vi(r)allisen EU-politiikan tukemisesta. EU on enemmän historiaa kuin tulevaisuutta. —- Vasemmistoliiton eduskuntaryhmä antoi potkut vaalilupauksista ja vaaliohjelmasta kiinni pitäneille Markus Mustajärvelle ja Jyrki Yrttiaholle. Heidät leimataan häiriköiksi. Vasemmistoliitto ” kantaa vastuuta ”, Kokoomuksen virheellisestä EU-politiikasta. Mitä sanoo kermamedia? – Vasemmistoliitto antoi potkut häiriköille! — Eduskunta jää tänään istuntotauolle. Se merkitsee minulle kesälomaa heinäkuussa. Loman jälkeen arkeen kiinni. Omalla suunnitelmalla ja omalla politiikalla. Hyvää heinäkuuta koko Suomeen.
Puoluekokous
Jatkan Perussuomalaisten puheenjohtajana Tampereen puoluekokouksen yksimielisellä päätöksellä. Minulla on 14. vuoden kokemus puheenjohtajana. Tiedän mitä puheenjohtajan tehtävä on. Olen osallistunut kaikkiin SMP:n / Perussuomalaisten puoluekokouksiin vuodesta 1981.Aikajana antaa näkemystä. Kokemus tuo varmuutta. Puheenjohtajalla on tekemisen nälkä. Herkkyyttä ei saa hukata. Kutsumus ja kärsivällisyys ovat tarpeen. Uskalsin lähteä EU-parlamenttiin ja tajusin tulla sieltä takaisin. Perussuomalaiset on nyt merkittävä puolue, jolla on laajeneva kärki. Perussuomalaisten varapuheenjohtajien vaaliin meni aikaa tuntitolkulla. Demokratialla on hintansa. Se kannatti maksaa. Tulos oli hyvä ja varmasti väen valitsema. Perussuomalaisten puoluevaltuustoon oli valtava tungos. Äänestykset siinäkin olivat tarpeen. Puolueen valtakunnallisuus näkyy tuloksessa. Minulla ei ole kiire mihinkään. Hyvä tulos syntyy ajan kanssa. Puolueen kannalta tärkeintä on nyt hyvä eduskuntapolitiikka ja kuntalaisiin sitoutunut paikallispolitiikka. Perussuomalaisilla on nyt n 440 kuntavaltuutettua. Asetin tavoitteeksi 1000 valtuutetun rajan rikkomisen. Tavoite on nykykannatuksella maltillinen, inhorealistinen. Se saavutetaan. — Tampereen puoluekokousjärjestelyt ansaitsevat kiitokset. Talkootyön voima on uskomaton. Parhaat kiitokseni Pirkanmaan piirille ja kaikille töitä tehneille. Ei tarvitse ihmetellä, että saitte vaalipiiristänne neljä kansanedustajaa. Puolue julkaisi vaalien alla useita erityisohjelmia ja vaaliohjelman. Ensi kesän Kajaanin puoluevaltuustossa julkaisemme kuntaohjeman. Tämän kokouksen tärkein tehtävä oli valita puoluejohto. Mediaa oli paikalla runsaasti. Huvudstadsbladetia en tavannut, heillä oli kai kiire Yhdysvaltojen suurlähettilään kanssa. Olen mielenkiinnolla lukenut arvioita kokouksestamme. Jokainen kommentti on tärkeä ja oikea, sillä eihän toimittajan mielipide voi olla väärä, kun se on oma. Näkökyky edellyttää näköä ja kykyä. Perussuomalaisten puoluekokous on ykköspaikka päästä selville perussuomalaisten kannatuksen räjähdymäisen kasvun syistä ja tekijöistä. Siellä olisi politiikan tutkijoiden kannattanut päivystää. En tavannut paikalta yhtäkään. Kuitenkin pian saamme taas lukea eritasoisia analyysejä perussuomalaisista ilman alkuperäislähteitä. Koko graduaineiston kovat menetelmät olisi saanut kyselytutkimuksella kahdessa päivässä ja teemoitukseen tohtoritutkielmaankin! Toivo Mäkelää, Jukka Ikosta, Paula Jukaa, Pentti Tuomea, Pauli Saarista, Ilmari Jalosta, Pekka Ahosta,  Marke Tuomista, Onni Hiltusta ja Anneli Annalaa muutamia mainitakseni kannattaisi jututtaa, jotta ymmärtäisi mille perustalle puolue on rakennettu. Puoluekokouksessa näkyy puolueen uudistuminen. Kasvu on tiivistymistä. — Perussuomalaiset on todellinen kansanpuolue. Siinä on rosoista voimaa. Perussuomalaisten puheenjohtajana oli kiva herätä tähän aamuun. Tämä on erityinen puolue. Epätäydellisyydessään elämää täynnä. Kesäloma alkaa heinäkuun alusta. Ennen sitä suolestetaan särki, Kataisen hallituksen ohjelma Eduskunnassa. Heinäkuu on lepoa ja latautumista. Hiljaisuus ennen syksyistä taistelun alkua.
Tampereen puoluekokouksen avauspuhe 18.6.2011
Tampereen puoluekokouksen avauspuhe 18.6.2011 (53min.) Klikkaa nuolta kuunnellaksesi
Hallituskelvoton – vai kelvoton hallitus?
Perussuomalaisten muutaman päivän kestänyt tuulensuoja on ohitse. Minulle on käynyt selväksi, että ns. vanhat puolueet ja etenkään Kokoomus eivät ole valmiita muuttamaan katastrofaalista EU-politiikkaa – eivät Suomessa, eivätkä Euroopassa. Siihen katkesi Perussuomalaisten hallitustie – tällä erää. Perussuomalaisille tarjottiin vihreiden tietä – äänestää pari kertaa hallituksen EU-politiikkaa vastaan. Asia ydin on, että Suomen epäonnistuneen EU-politiikan suuntaa pitää muuttaa. Eihän se mitään auta, että äänestää pari kertaa vastaan ja sama politiikka menee eteenpäin ja suomalaisten tulevaisuutta sidotaan kelvottomiin takauksiin, tukiin ja mekanismeihin. Vihreä moraali ei sallinut osallistua entisten hallituskumppaneiden uuteen yritykseen, vaikka sekä eduskuntaryhmän että puolueen puheenjohtaja sitä suosittivat. Missä tahansa muussa puolueessa avaimet olisivat jääneet ko. kaksikolta pöydän kulmalle, mutta vihreissä ei. Perussuomalaisten on toivottu myöntyvän EU-linjassaan, joka on oikea, jotta voisimme erivapauksilla tukea väärää EU-politiikkaa. Mitä järkeä siinä olisi? Suomen pitää ilmoittaa Kreikalle ja muille, että piikki on kiinni. Me emme enää maksa. Tämän ilmoittaminen ja toimimattoman vakausvälineen muokkaaminen toimimattomaksi pysyväksi mekanismiksi olisi pistetty silppuriin. Siinä on ratkaisu. Ei sen kummempaa. Kun Perussuomalaiset on  muka hallituskelvoton tuloksena on kelvoton hallitus. — Julkisuudessa ( YLE-TV-uutiset)  on taivasteltu Perussuomalaisten ” laajojen ” erivapauksien perään EU-asioissa. En ole pyytänyt minkäälaisia erivapauksia. Puheissa oli ” lupa äänestää ” Kreikka-lainaa ja pysyvää vakausmekanismia vastaan. Kukaan ei ole pyytänyt, eikä tarjonnut koko hallituskauden mittaisia erivapauksia. Perussuomalaisille tarjottiin vihreää ratkaisua. ( Vihreät ja ydinvoima). Vihreä kulkukissan moraali ei meille kelvannut. Se raivostuttaa monia. Perussuomalaisia on syytetty vastuun pakoilusta. On totta, että emme ota vastuuta Kiviniemen-Kataisen hallituksen Kreikka-, Irlanti- ja Portugalipäätöksistä, emmekä ota vastuuta katastrofaalisesta tulevasta Kreikka-lainasta, joka ei jää viimeiseksi tukipäätökseksi, emmekä kannata pysyvää vakausmekanismia, joka asettaa suomalaiset pysyvästi vastuuseen tulevista EU-talouden epäonnistumisista.
Lakkiaispäivänä laariin sataa
Pääsin ylioppilaaksi 30.5.1981, tasan 30 vuotta sitten. Se oli hyvä päivä, joka jäi mieleen. Läpäisin pääsykokeet valtiotieteelliseen ja pääsin Linkosuon leipätehtaalle kesätöihin. Urho Kekkonen oli viimeisiä kuukausia Tasavallan Presidenttinä ja minä olin ollut SMP:n jäsenenä runsaat kaksi vuotta. Suomi oli toisenlainen, mutta toisinajattelijalle samanlainen. Yliopistolla törmäsin vihreän liikkeen ensi ituihin. Vuoden 1983 vaaleissa SMP sai 17 paikkaa ja vihreät murtautuivat Eduskuntaan kahdella paikalla. Ville Komsi ja Kalle Könkkölä avasivat oppoturnisteille ovet. Tänään Saksa ilmoittaa luopuvansa ydinvoimasta (vihreät eivät ole siellä hallituksessa) ja Suomessa vihreät istuivat maailman ydinvoimamyönteisimmässä hallituksessa. Poliittisissa virkanimityksissä vihreät ovat pääkaupunkiseudun härskein peluri, joka tuli Espoossa Kokoomuksen pettämäksi. Vihreät hukkaisivat kolmanneksen edustajapaikoistaan ja suurin epäkohta yhteiskunnassa vihreille näyttää olevan Perussuomalaisten kannatuksen kasvu. Säätytalolla vihreät ovat mitä ilmeisimmin myyneet vaalilain uudistuksen Eesaun annoksesta hernerokkaa Heinäluomalle. Mitä minulla on vihreitä vastaan? Ei paljoa. Aina, kun tuleva vihreiden puheenjohtaja Ville Niinistö avaa suunsa, laariin sataa. Hänelle vetää vertoja vain Jukka Relander, joka halunsa mukaisesti ei tullut tähän Eduskuntaan valituksi. Tänään uusien ylioppilaiden nimet on painettu iltapäivälehtiin. Lakki tulee lauantaina. Hieno päivä.
Näkemiin Bryssel – kiitos opista
Kävin ensimmäisen kerran Brysselissä vaalien jälkeen. Ryhmätoverit ja ystävät olivat järjestäneet kunnon läksijäiset. Derek Clarkin puheen tallensin sydämeeni. Päätös lähteä europarlamenttiin vuonna 2009 oli menestys. Sekä Perussuomalaisille että minulle. Nyt tunnemme EU:n tavat ja todellisuuden. EU ei toimi. Ja hullummaksi menee. EU nauttii Suomen mediaeliitissä Neuvostoliittoon verrattavaa tuulensuojaa. Se kertoo enemmän mediaeliitistämme kuin EU:sta. Ei EU:ta tarvitse puolustaa. Tulosten mukaan tulee tuomio.  Euro ei ole menestystarina – paitsi federalistien unissa. EU:n talouskriisi ei ole ohi. Kreikasta pamahtaa lisää maksettavaa häkkyrään ja pian taas pääkirjoitukset komppaavat, että suomalaisia työpaikkoja tässä pelastetaan… Samoissa eliittitoimituksissa Neuvostoliitto oli ikuinen. Aikani Brysselissä, 21 kuukautta, alleviivasi itsemääräämisoikeuden arvon. Politiikassa pitää olla oma sunnitelma. Brysselin kuukaudet mahdollistivat Ison Jytkyn. Gallupin mukaan Perussuomalaiset on Suomen suurin puolue. Siitä ei pidä riehaantua. Gallupit tulevat ja menevät. Viimeisellä viikolla ennen vaaleja kolme eri tutkimusta näyttivät Perussuomalaisten kannatuksen laskevan… Ihmisen on vaikea uskoa, että joku toinen voisi toimia eri tavalla kuin hän itse toimisi. Tai ajattelisi eri tavalla. Saati uskoisi eri tavalla. Perussuomalaisten menestys ottaa lujille. Itse kullekin on hyvä muistuttaa, että vaalit menivät jo. Enää ei olla vaalitaistelutilanteessa. Puolueen koko ei ole itsetarkoitus. Eurooppalainen muutos lähti nyt Suomesta. Perussuomalaisten suosioon syyksi tarjotaan protestia. Kovin kalpea selitys. Perussuomalaiset voittivat vaalit, koska olimme aikaamme edellä. Ei coca-cola laita reseptiään  yleiseen jakoon. Oppia on otettava, kun sitä on saatavilla. Ihme kyllä Brysselistäkin ja Brysselissäkin voi oppia. Suomi mielessä ja sydämessä. Puolustan Perussuomalaista ihmistä, aatetta ja ideaa. Politiikka on epätäydellisten ihmisten toimintaa epätäydellisessä maailmassa. Minulle Perussuomalaisissa. Poliitikon tärkein ominaisuus on kestää henkistä epämukavuutta. Henki voittaa aineen . Aina. Perussuomalaisten nousu viidestä kansanedustajasta 39 kansanedustajaan ei ollut sattumaa. Siinä oli oppi takana ja opiksi otettu mukana.
Basaarihallitus
Jyrki Kataisen lihakeitossa ei ole sattumia. Fantastista! Paavo Arhinmäellä ei ole enää takkia mitä kääntää, Paavolta puuttuu paitakin. Kristillisten Päivi Räsänenkin ylistää hallituspohjaa, jossa sekä vihreät että vasemmistoliitto ajavat sukupuolineutraalia avioliittoa. Oi aikoja , oi tapoja. Arhinmäen notkeus tuo vauhtia SKP:n kannattajakorttikeräykseen. Palefacekin kalpenee. Kataisen Basaarihallitus on ajankuva. Kaikki käy, sekä seura että linja. Hallituskammarin lämpö vetää puoleensa kuin sata seireeniä. RKP voi hallituksessa ottaa paheksujan ja loukkaantujan roolin. Harjakaisesta Hakkaraiseen. Missä raato on, sinne kotkat kokoontuvat. Odotan mielenkiinnolla hallituksen uutta ohjelmaa. Yhtä suurella hartaudella  odottelen Helsingin Sanomien (punavihreän) poliittisen toimituksen analyysia ja fonttikokoa huomisessa lehdessä. Palataan hallituksen harjaamiseen tällä palstalla, kun ohjelma on valmis. —- Joidenkin Leijonien käytöstä on paheksuttu. Härregyyd. Jätkät voittivat maailmamestaruuden!!! Pikkusieluisella niuhottamisella ei mestaruuksia voiteta – millään areenalla. Minä en heitä ensimmäistä kiveä…enkä viimeistä.
Jääkiekon maailmanmestaruus
Kultaa tuli. Mahtava taistelu, joukkuevoitto. Kun selkäranka napsahtaa, menee kaikki. Myös jääkiekossa. Näin kävi Ruotsille. Seitsemän sekuntia ennen toisen erän loppua. Leijonat uskoivat ovat suunnitelmaan. Neuvojia ja opastajia riitti. Oma peli ratkaisi. Tottakai minunkin piti ajaa autolla Mannerheimintiellä keskellä yötä Suomen lippu ikkunasta heiluen. Ihanaa, Leijonat, ihanaa!
Ei enää tukipaketteja – No More Bailouts
Wall Street Journal Europe julkaisi tänään juttuni Why I Won’t Support More Bailouts . Linkki tässä: http://tinyurl.com/3gsqxyg Ohessa on kirjoituksen pääkohdat suomeksi. Ei enää tukipaketteja Kun saimme murskavoiton huhtikuussa, lupasimme vastustaa tukipaketteja euromaille. Nämä paketit ovat väärin Euroopalle, väärin Suomelle ja väärin niiden vastaanottajamaille. Euroopalla on taloudellinen kuolio. Taudin syynä on ylivelkaisuus – sekä julkinen että yksityinen. Virallisen totuuden mukaan Kreikka, Irlanti ja Portugali kärsivät kassakriisistä. Ne tarvitsevat hetkellistä tukea. Pian kaikki on hyvin. Tämä ei ole pelkkä valkoinen valhe. Se on musta valhe – suoraan pimeyden ytimestä. Jos tahdomme ymmärtää näitä kuvioita, meidän on kysyttävä yksinkertaisesti, kuka näistä paketeista hyötyy. Follow the money. Ei näistä paketeista pieni ihminen hyödy. Hänestä puristetaan kaikki ulos, jotta systeemi jatkaisi pyörimistään. Hän saa vähemmän palkkaa ja häntä verotetaan enemmän. Poliittisen eliitin ja suurpankkien välille on kehittynyt sairaalloinen symbioosi. Poliitikot ottavat yhä enemmän lainaa, jotta he voisivat maksaa pankeille, jotka vastapalveluksena lainaavat yhä enemmän rahaa valtioille, jotta tämä Ponzi-huijaus ei romahtaisi. Huonojen sijoitusten aiheuttamia tappioita ei voitu kirjata, koska se olisi johtanut eräiden pankkien romahdukseen ja kansallistamiseen. Sen sijaan päätettiin siirtää tappiot veronmaksajille lainojen ja takausten muodossa. Jotkut poliitikot ymmärsivät tämän; toiset joutuivat paniikkiin ja tekivät työtä käskettyä. Rahat eivät menneet ylivelkaantuneiden kansantalouksien avuksi. Ne virtasivat EKP:n ja vastaanottajamaiden kautta suoraan ison rahan aarrearkkuihin. Vastoin yleistä käsitystä, tukia saaneet valtiot eivät halunneet tulla ”pelastetuiksi” tällä tavalla. Niille luonnollinen vaihtoehto oli myöntää maksukyvyttömyytensä ja antaa lainaajien kärsiä tappionsa. Niin ei saanut tapahtua. Kuten entinen valtiovarainministeri Brian Lenihan paljasti hiljattain, Irlanti pakotettiin nielemään tuet ja niihin liitetyt ehdot. Samoin kävi José Sócratesille Portugalissa, vaikka hän tuskin sitä nyt myöntää. Miksi sitten Brysselin ja EKP:n kiristyskopla pakotti nämä maat hyväksymään ”elvytyssuunnitelman”, joka ei koskaan voisi toimia? Ollakseen mieliksi veronimijäpankeille, jotka muuten eivät ilmaantuisi Espanjan, Belgian, Italian tai jopa Ranskan velkakirjahuutokaupoille. Rahoitus-poliittisen kartellimme harmiksi keinovalikoima ei toimi. Kreikka, Irlanti ja Portugali ovat taloudellisesti raunioina. Eivät ne kykene säästämään ja kasvamaan sellaiselle vauhdilla, että veloista selvittäisiin. Tämä on kuin hoitaisi hammaskipua kossulla. Pahin rytky on vielä tulossa. Espanjan asuntomarkkinat ovat kuin musta aukko, johon verrattuna pikkuinen Irlanti oli lasten leikkiä. Ongelmat eivät koske vain säästökassoja. Suuret espanjalaiset pankin piilottelevat tappioitaan, kuten tehtiin Irlannissakin jonkin aikaa. Kello käy, eikä ongelma katoa lisäajalla. Pysyvä vakausmekanismi ei ole ratkaisu ongelmaan. Se luo järjestelmän, jolla vastuuttomat poliitikot ja nokkelat pankkiirit jatkossa pelastetaan veronmaksajien kustannuksella. Se romuttaisi lopullisesti sen vähäisenkin kilpailukyvyn, joka Euroopan pankkisektorilla vielä on jäljellä. Joidenkin mielestä vakausmekanismi on hyvä, koska sen käyttö vaatii yksimielisyyttä. Kyllä tämä Portugali-sotku osoittaa, mitä se käytännössä tarkoittaa Brysselin eliitille. Yksimielisyyden poistaminen on vain ajan kysymys. Silloin meillä on täysmittainen varainsiirtoja tekevä liittovaltio. Onneksi ei ole liian myöhäistä estää kuolion leviäminen. Pankkeja varten tarvitaan rehellisiä, vakavasti otettavia stressitestejä. Lopetetaan nykyinen PR-farssi. Hankitaan erilliset testit sekä valvojilta että itsenäiseltä taholta, johon kuuluisi intressiryhmiä ja akateemikkoja. Luota ja tarkista. Varattomat pankit ja rahoituslaitokset on suljettava, jotta ylivelkaisuus voidaan putsata systeemistä. Meidän on palautettava markkinoille oikeus epäonnistua. Jos pankkeja pääomitetaan veronmaksajien kukkarosta, niin silloin veronmaksajista tulee tehdä omistajia, ja koko hallitus on potkaistava pihalle. Ennen kuin pääomituksia voi edes harkita, on valtioiden velkakirjojen arvoa leikattava huomattavasti. Julkisen velan osalta oikeus epäonnistua on jälleen avainasemassa. Aito elpyminen edellyttää mittavia velkajärjestelyjä. Markkinat rankaisevat maksukyvyttömiä valtioita, ja markkinat antavat myös nopeasti anteeksi. Velkajärjestely palauttaisi velkaisuuden hallittavalle tasolle ja kannustaisi reformeihin, jotka tuovat talouskasvua. Nykyiset paketit käyvät kansaa kurkusta kiinni ilman toivoa paremmasta. Tämä ei ole pelkkää taloustiedettä. Ihmiset tuntevat tulleensa petetyiksi. Irlannissa poliitikot lupasivat panna sijoittajat vastuuseen. Paineen alla kantti petti. Brysselin eliitti vaatii Suomea kunnioittamaan lupauksiaan muille poliitikoille, ja vaikenee poliitikkojen lupauksista äänestäjilleen. Demokratiassa poliitikon valta on lainassa kansalta. Se tehdään, mikä on luvattu, vaikka siinä menisi Brysselin lounaat ja paikka hallituksessa. Meidän on palautettava usko eurooppalaiseen demokratiaan. Jos emme ole valmiit puhumaan avoimesti nyt, niin romahduksen tullessa menee kansalta usko politiikkaan, demokratiaan ja talouteen. Jos usko menee, mitään ei jää. Eurooppa voi vielä parantua taudistaan. Ylivelkaisuus on putsattava systeemistä, ja se on tehtävä avoimesti ja rehellisesti. Tämä avoimuuden ja rehellisyyden tie on vaikea – ja ainoa oikea Euroopalle ja Suomelle.
Tuli iso jytky
Olen onnellinen mies. Tuli iso jytky. Vaalit menivät Perussuomalaisten osalta käsikirjoituksen mukaan. Ensin suunnitellaan, sitten tehdään. Horjumatta ja huojumatta. Perussuomalaisten vaalivoitto on minulle henkilökohtaisesti kiitos sitkeästä ja pitkästä poliittisesta työstä. Silloinkin , kun tunnelissa ei näkynyt edes vastaantulevan junan valoja. Minä en ihmistä pelkää. En vihaa, enkä halveksi ketään. Pidän ihmiselämää pyhänä. Perussuomalainen puolue on poliittinen kotini, omin käsin talkooporukan kanssa rakennettu. Pidän siitä hyvää huolta. Tiesin kuntavaalien 2008 jälkeen tämän päivän koittavan. EU-politiikallemme haettiin uskottavuus ja yhteydet EU-parlamentista. Kiitän äänestäjiä, ehdokkaita ja kenttäväkeä. Iso jytky syntyi yhteisestä työstämme.
Työ on tehty – huomenna mitataan tulos
Työ on tehty. Huomenna mitataan tulos. Tein mitä olin suunnitellut. Kaikissa vaalipiireissä on kierretty yhdessä ehdokkaiden kanssa. Perussuomalaisten ehdokkaat, kenttäväki ja tukijat tekevät äänestäjien tuella suomalaista polittista historiaa. Tätä puoluetta on ilo johtaa. Vaalityö on tehty suurella sydämellä ja pienellä rahalla. Perussuomalaisten materiaaliset resurssit ovat eduskuntapuolueista pienimmät. Hengen maailmassa olemme kuitenkin muita edellä. Idea ja ideologia ovat ratkaisevassa asemassa. Täytin tänään vaalirahoituksen ennakkoilmoituksen viimeiseltä keikalta tullessani. Puolueen tuki 10 000 meni jokseenkin kokonaan, samaten omat 2000 euroa. Suurin tukeni on Perussuomalaisten kannattaja. Tunnen tukenne. Olen ylpeä meistä. Ääni Perussuomalaisille on ääni itsenäiselle ajattelulle ja vapaalle isänmaalle. Itsenäisyyden asia ei vanhene koskaan.
Rohkene voittaa vaalit – äänestä Perussuomalaisia
Gallupit heiluvat , Perussuomalaisilla nyt alaspäin. Gallupit eivät ratkaise. Sinä ratkaiset. Gallupit lupaavat Perussuomalaisille nelinkertaista kannatusta viime vaaleihin nähden. Sunnuntaina kantaa kysytään kaikilta. Uurnasta löytyy totuus. Neljäksi vuodeksi. On uskallettava voittaa vaalit. Otettava kannatus vastaan ilolla. Rohkene voittaa vaalit. Olen ollut politiikassa pitkään. Puolueen puheenjohtajana pian 14 vuotta. Kokemus auttaa ymmärtämään – ei välttämättä hyväksymään – vaalitaistelun loppusuoran lieveilmiöitä. Ne otetaan vastaan. Näissä eduskuntavaaleissa tehdään historiaa. Perussuomalaiset saavat vaaleissa merkittävän kannatuksen. Kuinka suuren? Se on kansan käsissä – siis demokratiassa parhaassa mahdollisessa harkinnassa. Politiikassa ei pidä selittää; kannattajasi eivät selityksiäsi tarvitse ja vastustajasi eivät niitä usko. Vaalityötä on tehtävä loppuun asti – omaan asiaan uskoen. Tahdolla ja tunteella. Sinun mielipiteesi ei voi olla väärä, sillä sehän on oma mielipiteesi. Perussuomalaisilla on oma puolue ja oma linja. Sen puolesta taistellaan, tehdään työtä ja otetaan iskuja vastaan. Painetaan oman aatteen puolesta loppuun asti. Uskalletaan ja rohjetaan voittaa vaalit. Se on oikeutemme. Teen kovan vaalityön äänestyspäivään asti. Tee Sinäkin. Voit tavata minut vielä Kymessä ja Uudellamaalla. Alla vierailupaikkakunnat. Taistelua johdetaan edestä. Timo Soini tavattavissa: Pe 15.4 Kouvolassa Kotkassa Haminassa Luumäellä Lappeenrannassa Imatralla ja la 16.4 Lohjalla Tuusulassa Järvenpäässä Vantaalla Rohkene voittaa vaalit – Äänestä Perussuomalaisia!
Pelkoa ja piirikierrosta
Portugali tuli letkun varteen. Aivan kuten pari viikkoa sitten tässä plokissa ennustin. Euroopan Unionin sisäpiiri on pelosta kankeana.  Sama pelko on tarttunut EU:n myötäilijöihin kautta unionin. Erityisen mielenkiintoista on median pullasorsamainen EU-eliitin myötäily. Otsikkoja revitään parkkiruuduista, mutta veronmaksajien rahojen mättäminen EU:n mammuttimekanismin Moolokin kitaan nauttii täyttä tuulensuojaa. Onneksi on internet ja sosiaalinen media. Kyllä kansa tietää. Ja Sana leviää. Vaalituloksen ratkaisee oma työ. Voittavaa strategiaa ei pidä muuttaa. On sanonut tämän aikaisemminkin. Toistan silti. Perussuomalaisten nousu alkoi kuntavaaleista 2008, jolloin saimme yli 400 valtuutettua ja sen seurauksena yli 1000 aktiivia kunnallisiin luottamustehtäviin ympäri Suomea. Juuresta noustaan. Soinia voi äänestää vain Uudellamaalla-jankutus toimi meidän hyväksemme. Oma väki sisuuntui. Tulos näkyy 17.4. Perussuomalaisten saama julkisuus on viime viikkoihin asti ollut voittopuolisesti myönteistä. Ennakoin STT:n haastattelussa 15.3. että tämä muuttuu ja mukaan tulee likaista peliä. On tullutkin. Sekin kuuluu politiikkaan. Perussuomalaiset eivät sitä rutise. Pöhkösti kirjoitetut palstamillit ovat Perussuomalaisten vaalivankkureiden työntämistä. Perustellulle kritiikille on aina paikkansa ja annamme sille myös aihetta. Pääsen neljän päivän rankalle kenttäkierrokselle. Vaasan, Keski-Suomen, Etelä-Savon ja Pohjois-Karjalan piirikierrokset odottavat. Sieltä voima kumpuaa. Vaalityö kannattaa. Tiedän kokemuksesta. YLE ei sallinut Pirkko Ruohonen-Lernerin osallistua kerallani vaalitenttiin. Se oli merkittävä päätös. Moni mies on pieni vahvan naisen edessä. Pirkko valitaan Eduskuntaan.
Nyt alkaa todellinen kannatusmittaus
Ennakkoäänestys alkaa. Gallupien harmaa teoria muuttuu käytännöksi. On loppukirin aika. Kirikyky edellyttää kovaa pohjakuntoa ja tahtoa. Puhuin tiistaina yhteensä yli tuhannelle ihmiselle Hyvinkäällä, Riihimäellä, Hämeenlinnassa, Forssassa ja Vantaalla. Tuntuma on selvä. Tänään keskiviikkona käyn Lahdessa ja menen illaksi MTV:n vaalikeskusteluun. Loppuviikosta on neljä tilaisuutta Vaasan vaalipiirissä, lauantaina kuusi Keski-Suomessa, sunnuntaina neljä Etelä-Savossa ja maanantaina Pohjois-Karjala. Kentällä näkee, kokee ja kehittyy. Perussuomalaisten ehdokkaat ovat puolueemme kannatuksen kannalta ratkaisevassa asemassa. Olen tyytyväinen näkemääni. Töitä tehdään pienellä rahalla ja suurella sydämellä. Minä en mediaa moiti, enkä lähetä vastineita, vedän johtopäätöksiä. Kokoomusta lähellä oleva media on hermostunut. Keskustan nousu gallupissa Kokoomuksen tuntumaan lisää hermostumista. Perussuomalaisten kannatuksen hienoinen galluplasku ( mahtuu virhemarginaaliin)  saa aikaan valtavan spekulaation. Vihreiden kannatuksen yhtä suuri lasku kuitataan marginaaliin. Fukusimaa tai ei. Perussuomalaisille pieni galluptakapakki on tervetullut muistutus siitä, että pitää painaa töitä loppuun asti. Vaalivoitto tulee äänillä – ei gallupeilla. Nyt alkaa todellinen kannatusmittaus – äänestäminen. Painan raakasti loppuun asti ja tiedän, että oma väki on mukana ja tukee. Nyt tehdään poliittista historiaa. Ja katsomosta kommentoidaan.
Vaalivankkureiden vetäjät ja työntäjät
Uusimmat gallup-tulokset Pohjois-Savosta ja Varsinais-Suomesta antavat ajattelemisen aihetta sekä Perussuomalaisille että muille puolueille. Gallupit eivät äänestä, ei niistä pidä riehaantua. Perussuomalaisten nousu alkoi vuoden 2006 Presidentinvaaleista, mutta ratkaiseva sysäys eteenpäin olivat vuoden 2008 kuntavaalit. Silloin Perussuomalaisten kenttäväki teki talkoopohjalta uskomattoman kovan ehdokashankintatyön, joka käytännössä teki puolueesta valtakunnallisesti varteenotettavan vaihtoehdon. Perussuomalaisten kannatuksen kasvun syyt ovat moninaiset; yksi keskeisimmistä on kunnissa tehty pohjatyö. Nimet Pekka M. Sinisalo, Osmo Kokko, Pirkko Mattila, Ari Jalonen, Anneli Manninen, Ville Vähämäki, Marke Tuominen, muutamia mainitakseni ja muitakaan unohtamatta, ovat kotipaikkakunnillaan näkyviä Perussuomalaisia. Heidänkaltaiset paikalliset toimijat ovat Perussuomalaisten kannatuksen kivijalka. Kunnissa syttyy kiinnostus ja kasvaa kokemus sekä sitoutuminen. Eurovaaleissa Perussuomalaiset haastoivat vanhojen puolueiden Eurooppa-politiikan. Tulos oli hyvä. Usko omaan aloitteeseen ja omaan työhön toi tulosta. Vuodenvaihteessa 2009/2010 kannatuksemme gallupeissa notkahti alaspäin. Hätäisimmät omassakin porukassa arvelivat puheenjohtajan lähdön EU-parlamenttiin olleen virhe. Sitä se ei ollut. Yhden kärjen taakse oli  tullut paljon paikallisia toimijoita. He ottivat vastuuta ja paikallista näkyvyyttä puoluejohdon ohella. Suunta kääntyi ja nousu alkoi. Politiikassa on oltava oma sunnitelma ja näkemys. Tahtoa ja tunnetta. Uskoa omaan tekemiseen. Virheitä ei pidä pelätä, niitä tulee kaikille. Pitää voittaa sekä epäonnistumisen että onnistumisen pelko. Olla oma itsensä. Perussuomalaiset ovat vaalivankkureidensa vetäjät. Sitten ovat vielä työntäjät. Kritiikki kuuluu politiikkaan. Pureva ja perusteltu kritiikki on paikallaan. Aina. Asiaton mollaus ei toimi. Perussuomalaiset ovat kaukana virheettömyydestä. Sekä puolueena että ihmisinä. Ketkä sitten työntävät Perussuomalaisten vaalivankkureita? Eniten ne, jotka sitä vähiten haluavat. Se porukka, josta Professori Vilho Harle osuvasti Helsingin Sanomissa kirjoitti. — Valtavan palautetulvan vuoksi en ole enää pariin viikkoon pystynyt purkamaan sähkö- ja kirjepostejani, puheluista puhumattakaan,  tyydyttävällä tavalla. Olen siitä pahoillani. Vastaukset viipyvät. Perussuomalaisten vaalitaistelun johtaminen, työt sekä Suomessa että Brysselissä, ovat haastava yhdistelmä. Tänään käyn Korsossa. Ja saunassa. Mitä muuta päivä tuo tullessaan jää nähtäväksi. Todennäköisesti sekä vetoa että työntöä. — Perussuomalaisten tilaisuus Korsossa veti väkeä. Vaalitoimistolla oli toistasataa kuulijaa ja kova into päällä. Perussuomalaiset ehdokkaat  tukiryhmineen ovat hyvässä vauhdissa. Korsoon sain myös tiedon avustajaltani Brysselistä, että EU-parlamentin sähköpostiin ei pääse webmailin kautta tietoturvaongelman vuoksi. Sama tilanne oli jo eilen. Toivottavasti vika saadaan korjattua. Muuta sähköpostiosoitetta minulla ei tällä hetkellä ole käytössä. STT lämmitti kahden viikon takaista haastatteluaan melko vapaamielisesti. Ainutlaatuinen kokemus sekin.
Everybody knows – Portugal goes
Leonard Cohen laulaa: Everybody knows that a boat is leaking…Kaikki tietävät, että laiva vuotaa. Tämä pätee Euroopan Unioniin ja sen eri ilmenemismuotoihin. Kirjoitan tätä Brysselissä torstaina aamupäivällä, ennen Eurooppa-Neuvoston kokousta. Viimeiset pari päivää olen taustoittanut kriisinäkymiä, hakenut tietoa, keskustellut monenlaisten talousviisaiden ja lehtimiesten kanssa. EU-eliitti kautta Euroopan pelottelee maailmanlopulla. Ei – ei tästä tule Euroopan loppua, ei edes vielä Euroopan Unionin loppua. Mutta takausten loppu pitäisi tulla . No bailout. Tässä kriisissä kyse on ennen kaikkea pankkien pelastamisesta. Koko sotku alkoi siitä, että Saksassa ei poliitikoilla ollut kanttia myöntää , että taas pitäisi antaa pankkitukia/päästää pankkeja nurin. Tämä kriisi verhotaan euron pelastamisen retoriikkaan. Vakausmekanismissa Suomi on marginaalitekijä. Jos mekanismi toimii, se toimii meidän poissaolosta huolimatta. Jos se epäonnistuu, se epäonnistuu Suomen mukanaolosta riippumatta. Ei Suomea mistään haluta (eikä voida) erottaa tämän takia. Ei ole suomalaisen veronmaksajan ja kansalaisen etu pumpata takausrahoja kaatuvaan systeemiin. Saksalaiset ja ranskalaiset pankit hoitakoon omat vastuunsa konkurssimaissa. Tämä toteutetaan siten, että Ranska ja Saksa pääomittavat pankkinsa ja antavat sitten markkinan ratkaista velkaantuneiden valtioiden velkakirjojen hinnan. Pysyvä vakausmekanismi on liittovaltiorakenne. Maastrichtin -sopimuksen no-bailout-klausuuli menettää täysin merkityksensä, finanssipolitiikassa EU-koordinaatio lisääntyy ja periaatteessa tie on auki kasvattaa ESM-järjestelmää miten suureksi tahansa. Summat ovat valtavia. Pelkästään Kataisen kaavailema ALVin korotus menee pysyvän vakausmekanismin peruspääoman maksamiseen! Portugalin pääministeri erosi. Siinä on seuraava pelastettava. Koska? Viimeistään huhtikuun puolivälissä. Suuri eurolaina lankeaa maksettavaksi, eikä rahaa ole!
Oppia vaalikentiltä
Onnistunut vaalityö ei ole helppoa, kun sen hyvin tekee. Vaalithan ovat tapahtuma, jolloin tasapainoisetkin ihmiset höyrähtävät, saati jos on vähän pohjia. Vaaleissa kannattaa polttopiste olla omassa tekemisessä. Kannattaa vetää omia vankkureita, ei työntää toisen vankkureita. Tein EU-vaalien alla virheen, kun sanoin Seinäjoen puoluekokouksen pöntöstä, että RKP lähtee EU-parlamentista kuin hauki kaislikosta. Mikä oli tulos? RKP sai väkensä liikkeelle ja piti paikkansa. En tee samaa virhettä toistamiseen. Tämä koira ei palaa oksennukselleen. En lähde vetämään RKP:n vaalivankkureita. En edes Donnerin provosoimana. Huvudstadsbladet teki muutama viikko sitten sivukaupalla juttua Veikko Vennamosta. Sävy oli kielteinen, päämäärä ilmeinen ja kokonaisuus köppänen. Ei toiminut. Husista  ehkä kiinnostaa, että Meri Vennamo on tämän viikon  Perussuomalaisten vaalitöissä Pohjois-Savossa. Tapasin Merin eilen Lapinlahdella ja tiedän, että jälkeä syntyy. Ei. Nämä tapaukset eivät liity toisiinsa. Jutta Urpilainen lausui viikonloppuna, että Soinin tie on Kreikan tie. Kymmenen vuotta sitten olisin painanut vastinetta maailmalle samalla sekunnilla. En enää. Tiedän, että tuo väite on niin posketon, että se työskentelee Perussuomalaisten puolesta paremmin kuin mikään vastine. Puoluesihteeri Jungner päätti taas antaa Perussuomalaisille palstatilaa puhumalla palturia Perussuomalaisten suosion syistä ja seurauksista. Hän oli todellakin parempi YLE:n johtajana kuin puoluesihteerinä. Tuntuma kansaan ei synny avoautossa istumalla. Ehdokas , joka haukkuu oman puolueensa toista ehdokasta, hukkaa samalla oman äänensä. Eihän äänestäjä voi ottaa sitä riskiä, että noin pöhkö ehdokas tuossa puolueessa menee läpi minun äänelläni. Kun Perussuomalaisten eduskuntaryhmä vastusti yksimielisesti uusia ydinvoimaloita, minulle ydinvoiman kannattajana ilkuttiin, että mitäs nyt! Nyt Japanin onnettomuuden jälkeen Perussuomalaisista valtamediassa yritetään antaa kuva, että ne kaikki kannattavat ydinvoimaa, eikä haluta muistaa sitä, että koko eduskuntaryhmä vastusti. Kansa muistaa paremmin. Tämän koin vaalikentällä. Tein viikonloppuna 4 puhekeikkaa. Kajaani, Sonkajärvi, Lapinlahti ja Siilinjärvi. Kuva tarkentuu. Gallupeille on katetta. Gallupista puheen ollen. Ne olivat valtava pettymys sekä vanhoille puolueille sekä heidän myötäjuoksijoilleen. Nyt kolumnit, joissa Perussuomalaisten vaaliohjelman sisältöä olisi pidetty  käänteen syynä, jäivät printteriin. Vaaleja ei ole ratkaistu, eikä yhtään ääntä annettu. Perussuomalaisten vaalitöissä on valtava into päälle. Silloin tulee ylilyöntejäkin. Laskun maksaa höyrähtänyt ehdokas omasta äänikasastaan. Poliittinen kokemus on kovaa valuuttaa vaalikentillä. Kannattaa miettiä mitä sanoo ja etenkin sitä, minkä jättää sanomatta. Silence is golden.
Myllerrystä meillä ja muualla
Eduskuntavaaleihin on runsas kuukausi aikaa. Vaalikuumetta on otsalla jos toisellakin. Politiikassa nopeilla liikkeillä ja jäniskäännöksillä ei saa mitään pysyvää aikaan. EU:n talouden vakauttamisneuvottelut ovat loppusuoralla. Hallitus yrittää epätoivon vimmalla todistaa, että Suomen vastuut eivät kasva. Kyllä ne kasvavat – tavalla jos toisellakin. Totuus murtautuu esiin vielä ennen vaaleja. Ei siitä kannata hirveästi hötkyillä. EU valitsi tiensä, kun se lähti pelastamaan Kreikkaa, vaikka oikea ratkaisu olisi ollut laittaa maa heti velkasaneeraukseen. Sinne se lopulta joutuukin ja joutaakin. EMU ei nykykokoonpanossa toimi. Melonille ja omanalle ei sama lippalakki sovi. Ei tänään , eikä huomenna. Minulla on poliittista kokemusta eduskuntavaaleista vuodesta 1983 alkaen.  Suuret muutokset ovat mahdollisia. Perussuomalaiset ovat luupin alla. Altavastaajan, underdogin, osa on sopiva. Kävin viime viikonloppuna Keravalla ja Järvenpäässä. Viikonloppuna ovat vuorossa Kajaani, Sonkajärvi, Lapinlahti ja Siilinjärvi. Teen kenttäkierroksen suunnitelmani mukaan. Sen avulla saa arvokasta tietoa ja aistii tunnelmaa ja mielialoja. Perussuomalaiset pärjäävät vaaleissa omalla linjallaan ja omilla ehdokkaillaan. Kun keskittyy omaan tekemiseen, pärjää. Siihen voi eniten vaikuttaa. Eteen tulee vielä monta yllätystä. Uusia tilanteita tulee päivittäin. Aloite on pidettävä omissa käsissä. Suomen kansa tietää Perussuomalaisten EU-politiikan, veropolitiikan, työ- ja yrittämispolitiikan, maahanmuuttopolitiikan ym pääpiirteet. Linjallamme on kannatusta. Pysymme tiukasti linjamme takana. Puolueiden puheenjohtajakeskustelut alkavat ensi torstaina. Mielenkiintoa on luvassa. Katsojiakin. Mukana ollaan. — Japanin maanjäristys on katastrofi. Onnettomuus, tuho. Elämän on jatkuttava. Kaikki mahdollinen apu on annettava ja jälleenrakennus aloitettava. Ydinvoima nousee vaalikeskusteluihin. Ihan ilman vihreitä ja vasemmistoakin. Suomen politiikan suunta ei ratkea Japanissa. On opiksi otettavaa. Maailma tulee lähelle, Suomi lähemmäksi. Arabimaiden kuohunta jatkuu.  Gaddafi tapattaa omaa kansaansa. Raaka mies, raakalainen, öljyn marinoima diktaattori. Gaddafi kukistuu, mutta hinta on kova. Eduskuntavaaleihin tulee uusia ulottuvuuksia. Esiin nousevat isot asiat, inttämiset jäävät. Minä en arvojani päivittäin muuttele.  Sillä voi muutaman äänen menettää. Tai sitten ei. Nyt otetaan puolueista, miehistä ja naisista mittaa. Meillä ja muualla. Politiikassa on kestettävä aimo annos henkistä epämukavuutta. Nyt nähdään miten sen itse kukin puheenjohtaja ja kansanedustajaehdokas kestää ja kantaa. Se voittaa, joka pitää linjansa ja kantaa ristinsä. Ja kantamista on kaikilla.
Vihreitä viedään Euroopassa
Irlannissa ja Eestissä pidettiin parlamenttivaalit. Molemmissa maissa vihreät pyyhkiytyivät pois parlamentista. Suomen valtamedia on uutisoinut asiasta säästeliäästi. Miksi? Eikö kiinnosta? Eikö ole uutisarvoa? Kaikesta ilmastorummutuksesta huolimatta vihreys euromuodossaan näyttää kannatuksen suhteen  auringonlaskun aatteelta.  E10-bensa tekee tehtäväänsä sekä Saksassa että Suomessa. Miten käy Suomen vaaleissa. Vieläkö Rosaa vaali-iltana naurattaa? Mielenkiinnolla odotan taustoittavia artikkeleita eurooppalaisen vihreän liikkeen vaalitappioista. Myös suomeksi.
Vaalipäiväkirja on tarpeen
Poliitikon on syytä merkitä asioita muistiin, kun ne tapahtuvat, ettei sitten myöhemmin tarvitse muistella asioita mieleisekseen. Henkilökohtaiset tunteet ja tuntemukset ovat osa ihmisyyttä. Se ei merkitse sitä, että kaikki mitä tuntee on julkista ja julkaistava. Perussuomalaisten kannatuksen kehitys on merkittävä ilmiö, piti siitä tai ei.  Moni pääsee vielä maisteriksi Perussuomalaisuuden pöyhimisellä. Pääsin minäkin maisteriksi tutkimalla populismia. Seppo Kääriäinen teki varttuneena väitöskirjan. Jos minulla olisi samanlaista sitkeyttä, nyt olisi aineistonkeruun aika. Kerään silti, väittelenkö vai en. Populismia tutkineena minua kiinnostaa politiikan tutkimus. Turun suunnalta löytyy Suomessa tämän alan aistit auki olevin lahjakkuus. Jääköön nimi sanomatta. Kyllä pätevä kaveri itsensä tunnistaa. Kyky kestää henkistä epämukavuutta on menestyvälle poliitikolle tärkeä ominaisuus. Kolmentoista vuoden puheenjohtajakokemuksella voin hyvin samaistua jokaisen eduskuntapuolueen puheenjohtajan osaan. Se, joka kiviä louhii, se niihin loukkaantuu. Politiikka on henkilökohtaista, mutta parempi on välttää henkilökohtaisuuksia. Menestyvä poliitikko ja puolue tarvitsevat julkisuutta.  Sitä saa sekä osaamalla , että osaamattomuudella. Painomustealkoholismia? En pitänyt Vihreän Langan vaaliansasta. En vaikka Perussuomalaisten edustaja Pirkko Ruohonen-Lerner vastasi fiksusti ansatäkyyn. Tähänkö Suomessakin ollaan menossa? Kiss and  Tell. Mitä seuraavaksi? Maanantaista torstaihin olen Strasburgissa EU-parlamentin istunnossa. Joku paneeli jää taas Soinia vaille. Silloin, kun olen mukana, sanotaan, että kun teillä ei ole kuin se Soini. Sitten kun en ole, missä se Soini on? *Esitin eilen harkittavaksi, että työeläkevaroja voitaisiin investoida merkittävästi myös Suomeen mm. infraan. Tuottavasti ja turvatusti. Palautetta on tullut puolesta ja vastaan. Keskustelu jatkuu vaaleihin asti. Liikenneministeri Vehviläinen ilmoitti, että väyliin pitää saada lisää rahaa budjetista. Sillä lailla! Kuka vastustaa? Tiet ja radat kuntoon. Ehdokaslistat viedään keskusvaalilautakuntiin  viimeistään tiistaina. Siinä on vielä viimeistelyn paikka. Tavoite täydet listat Perussuomalaisuuteen sitoutuneita ehdokkaita on käden ulottuvilla. —- Presidentti Mauno Koivisto puhui populismista sunnuntai-iltana. Miksei olisi puhunut, sillä hän oli sekä SMP:n että SDP:n  virallinen presidenttiehdokas vuoden 1988 vaaleissa ja tuli valituksi.
Ohjelma
Perussuomalaisten vaaliohjelma on ollut puntaroitavana viikon päivät. Palstamilliä ja -bittiä on piisannut. Paljon on tullut sekä kehuja että arvostelua. Se oli politiikassa paras mahdollinen tilanne. Kannattajat ja vastustajat ovat liikkeellä. Puolue ja asia ovat ja pysyvät esillä. Piru asuu yksityiskohdissa. Siksi en mene niihin. Sähköposti on turvoksissa viesteistä. Puran niintä aina kun pystyn. Ja opin lisää. Medialla on oma tapansa lukea ohjelmaa, Benin tallilla omansa. Molemmat ovat näkösällä. Mielenkiintoisimmat havainnot minulle median saralla olivat Helsingin Sanomien pääkirjoitus ja Jussi Lähteen blogi. Joku oivaltaa aina ensin. Politiikassa aikainen oivaltaja määrittelee asialistan. Olennaista on oma suunnitelma ja aloite. Jos sinulla ei ole omaa suunnitelmaa, olet osa toisen suunnitelmaa. Politiikka on mielipidelaji. Poliittinen mielipide ei sinänsä voi olla väärä, sillä se on sinun mielipiteesi. Tätä eivät kaikki ymmärrä. Uskottavuuden perusedellytys on esiintyä omalla nimellä. Minä luen mielelläni Perussuomalaisten vakikriitikkojen nimellä varustettuja mielipiteitä. Omalla nimellä esiintyminen on selkärankaista. On hienoa, että Perussuomalaisuus kiinnostaa. Vastustaja on  vaalityöntekijäsi. Kaikki riippuu siitä, miten kriitikko työnsä tekee. Perussuomalaisten ohjelma on tällä hetkellä luetuin, kehutuin ja haukutuin ohjelma. Not bad, sanoisi britti.
Kolme keikkaa
Vaalikiertueeni koko Suomessa on alkanut. Viime lauantaina olin Raumalla, maanantaina Torniossa ja tiistaina Oulussa. Alkupalat maistuivat. Väki ja omat ehdokkaat olivat hyvin liikkeellä. Kyllä poliittista puhetta tullaan kuuntelemaan, kun joku sellaisen pitää. Rauman keikan aamuna Satakunnan Kansa julkaisi mielipidetiedustelun, jonka mukaan kannatuksemme oli Satakunnassa 21,5 prosenttia. Vähemmistäkin meni vanhojen puolueiden kellokkailta ja heidän myötäjuoksijoiltaan aamukahvit väärään kurkkuun. Paukkupakkanen ei haitannut. Tori oli täynnä väkeä. Oulussa kävi samoin. Puhetilaisuuspäivänä julkaistiin gallup, jossa Perussuomalaisten kannatus Oulun vaalipiirissä oli 19,9 prosenttia. Gallupit eivät äänestä, mutta kyllä ne mielialoista kertovat. Perussuomalaisilla on erinomaiset edellytykset tehdä poliittista historiaa. Puhetilaisuuksissa kokenut poliitikko näkee ja aistii monenlaista. Kannatusta, toivoa, pettymystä, innostusta ja vastustajien maksetut narisijat. On hyvä merkki, että naapurit ovat liikkeellä. He toimivat kuin junan vessa, samoin kuin keskustelupalstojen vakipäivystäjät. Ovat ennakoitavissa. He työntävät vaalivankkureitamme. Rauma ja Oulu ovat tuttuja puhepaikkoja. Niistä on vertailupohjaa. Tornio oli uusi tuttavuus, väkimäärä yllätti minutkin. Perussuomalaisten on turha rutista, että media ei meitä huomioi. Päinvastoin. Totesin myös radion voiman. Olen tehnyt radiokolumneja Lapin vaalipiiriin koko EU-pestini ajan. Ääni vaikuttaa. Tutkimukset osoittavat, että Perussuomalaisten kannatus on noussut tasaisesti – kautta maan. Kannatuksen kasvun syyt ovat moninaiset. Yksi asia ei puoluetta nosta – eikä pudota.Perusta on vahva. Puoluejohtajalle kenttäkokemus on tuiki tarpeellista vaalitaistelun kiihtyessä. Oman linjan kannatus asetetaan käytännön testiin. Olin ensimmäistä kertaa näiden vaalien alla ns. puheenjohtajatentissä muiden puheenjohtajien kanssa Oulussa. Ammatti-ihmisiä kaikki. Tunnelmasta aisti monenlaista. Kannattaa aina olla oma itsensä. Kulmineen. Kolme keikkaa oli avausmatsi. 1-o.
Pääministeri ja Eduskuntavaalit
Vanhojen puolueiden hellimä pääministerivaali sai viikolla uuden käänteen. Kansan kustantama Yleisradio päätti kutsua minut mukaan pääministeritentteihin yhdessä vanhojen puolueiden puheenjohtajien kanssa. Mainos TV päätti seurata Yleisradion esimerkkiä ja olen nyt kutsuttuna mukana molemmissa tenteissä. Pidän pääministeritenttejä keinotekoisena tapana suunnata huomiota ja kannatusta vanhoihin puolueisiin. Nyt nämä väsyneet puolueet joutuivat oman propagandansa uhreiksi. Gallup kaatoi heille sopivan kattauksen. Eduskuntavaalit käydään mantereella kaikissa 14.vaalipiirissä erikseen. Missään vaalipiirissä ei äänestetä pääministeristä vaan kansanedustajista. Eniten kansanedustajia saaneen puolueen puheenjohtaja on todennäkoinen pääministeri. Noudatan saamaani kutsua. Tiedän, että se kivistelee sekä vanhoja puolueita että pääministeritentistä ulkopuolelle jääneitä muita eduskuntapuolueita. Kysymys on yhdestä tentistä per kanava. Tentin symboliarvo on kuitenkin merkittävä. Perussuomalaiset ovat politiikan ykkösketjua – pidettiin siitä tai ei. Eduskuntavaalien asetelmat ovat selvät. Perussuomalaisten kannatuksen nousu gallupeissa on tehnyt meistä vaalien päävaihtoehdon nykymenolle. Sitä me olemme. Äänestäjä päättää kannatuksen. Gallupeista ei pidä riehaantua. Yhtään ääntä ei ole vielä annettu. Annetut äänet ratkaisevat – niitä haemme ja haluamme. Olen kokenut poliitikko. Tiedän mitä osaan ja haluan. Politiikassa on pitkälti kysymys henkisen epämukavuuden kestämisestä. Mitä kovempi on kannatus, sitä kovempi on myös vastustus. Oma suunnitelma ja vaalityö ratkaisevat menestyksen. Meillä on täydet listat ja hyvät ehdokkaat jokaisessa vaalipiirissä. Siinä on Perussuomalaisten pääministerivaalin pohja. Viime päivinä olemme saaneet esimakua myös negatiivisesta kampanjoinnista. Kielteisen kampanjoinnin tarkoitus on saattaa Perussuomalaiset ja minut huonoon valoon. Emme lähde tähän leikkiin. Kyllä kansa tietää!
EU-ilta 6.2.2011 Balderin salissa alustajana EFD-ryhmän puheenjohtaja Nigel Farage
Osa 1. Osa 2. Osa 3. Osa 4. Osa 5.
EU-ilta 6.2.2011 Balderin salissa alustajana  EFD-ryhmän puheenjohtaja Nigel Farage
EU-ilta 6.2.2011 Balderin salissa alustajana EFD-ryhmän puheenjohtaja Nigel Farage kesto 25:20 min. AudioPlayer.embed("pod_audio_1", {soundFile: "http%3A%2F%2Ftimosoini.fi%2Faudiot%2F20110206EFD_Nigel_Farage.mp3"}); EU-ilta 6.2.2011 Balderin salissa puhujana Timo Soini kesto 23:00 min. AudioPlayer.embed("pod_audio_2", {soundFile: "http%3A%2F%2Ftimosoini.fi%2Faudiot%2F20110206EFD_Timo_Soini.mp3"}); SPEECH OF NIGEL FARAGE MEP The Truth about the European Union. President of the Europe of Freedom and Democracy Group in the European Parliament, leader of the UK Independence Party Thank you for your invitation I would like to thank you very much for coming here tonight, and I would especially thank your MEP Timo Soini, a great personal friend and a politician for whom I have the utmost respect. Timo does a great job fighting for the interests of the Finnish people in the European Parliament and our Europe of Freedom and Democracy Group are privileged to have him as Chairman of the Bureau. His honesty, political judgement and humour are something that we all deeply appreciate. He has shown his great sense of humour  in a stunning fashion by inviting the Group here in the wintry depths of February! I am a great fishing fan, but you shall excuse me for passing up on the offer to doing a bit of ice-fishing here this week. I prefer the fish frozen after they have been caught rather than before. The members of our Group who came to attend the Annual Conference of the True Finn Party in August have told me Finland is a very beautiful country and they received great hospitality from the people. Finland: a country with a proud struggle for Freedom. Reading about the history of Finland, I have learned that the Finnish people struggled for many centuries in order to win your freedom and independence, first from Sweden, then Russia. In the 20th Century you had to fight against both the Soviet Union and then Nazi Germany. Your forebears worked and fought long and hard to be able to democratically determine their own future. Your Declaration of Independence from Russia in 1917 and consequent formation of Finland as a nation state were crucial events in your progress towards democracy. Democracy of course cannot exist without the consent of a demos ( a people with a shared language, history or culture). A demos necessitates at bare minimum a shared consciousness – a sense of ’we’, a group with an identity and sense of belonging together.  The people of Finland certainly have that. One important litmus test for a demos, is that the people of this demos share a sense of solidarity so that they are willing to help pay taxes and fund other members of the same demos of a different area with lack of financial means. Ask yourself; are the taxpayers of Finland willing to fund the payment of civil servants in Athens, the wages of social workers in Sicily and the construction of motorways in Latvia? The EU is a danger to Finnish Democracy. Are the citizens of Finland happy that through the institutions of the EU, Commissioners from Bucharest, Budapest, and Bratislava are able to dictate the laws that are enacted through the EU for the people of Finland? I think not. Membership of the EU means that laws can be made in Brussels by people you cannot elect or get rid of and are imposed upon you against your will. If Finland is like the other countries in Europe, it means that a high percentage of the laws which pass through your national parliament each year originate not in Helsinki but in Brussels. However, I am here tonight to warn you of the danger that the European Union poses to democracy in Finland.  Your democratic will as a sovereign people can be overturned and ignored time and time again because the EU has a different agenda. The EU is not just undemocratic but anti-democratic. I put it to you that the EU is not just undemocratic but anti-democratic. The real revelation for the people of Europe was in 2005 when the French said No to the EU Constitution, the Dutch said no to the EU Constitution. That was the moment for the EUrocrats to say ‘Stop, we have got this wrong, let us look for another way.’ But no, they continued as before, they rebranded it, they kept its contents but changed its name to the Lisbon Treaty. It of course contains the transfer of the exact same powers away from the nation states as the EU Constitution. The Irish people, the only people to get a vote in a referendum, then said no to this Lisbon Treaty. Timo and I both went there to campaign for a No vote in Ireland during September 2009. It was an incredible time, because never have so many people been lied to by so few. The ’Vote Yes for Jobs, Yes for Recovery’ slogans of the Yes side have been exposed as a complete lie. The bias of the national media, and closing of the ranks by the political establishment was simply breathtaking. The EU political elite who poured millions into the Yes campaign in Ireland delighted in shameful, undemocratic, bullying behaviour. The Irish people were threatened with isolation and poverty, and they took the lie. What this exercise showed was that what the political elites are actually creating in the EU is not a Federal Europe – but unitary centralised government.  Something increasingly reminiscent of what fell to pieces in the old Soviet Block a few decades ago. It is revealing that many of the apparatchiks and even Commissars from the Soviet Block have turned up in Brussels and found themselves influential positions within the EU institutions.  Commissioner Kallas is a fine case in point. EU’s ‘One size fits all’ policy a proven disaster The centralised planning and management of all state affairs was a mark of the old Soviet Union. The EU project – the centralised management of a continent as diverse as Europe has also proved to be a total failure. You will notice the areas in which in the EU has most control have been the greatest disasters. The Common fisheries policy of the EU is both an economic and ecological disaster. When fishermen have no sense of ownership and responsibility for the waters that they fish, they simply turn to plundering the Common EU fishing area as best they can. The result is a quota system which forces fishermen to throw perfectly good fish back into the sea-dead and has reduced to an alarming extent the fish stocks of our oceans. Another prime example of the ‘One size fits all’ policy of the EU is that currency disaster called the Euro. From its very beginning, the Euro was a bad economic idea, designed as a means of forging political union. It was a single currency in search of a state. The ECB sets interest rates in the main for the benefit of bigger economies such as Germany and France. In the first years of this decade, both these economies were sluggish so Euro interest rates were kept low – leading to Europe being awash in a sea of cheap credit. This lead to a splurge in spending, meaning more debt and a  building boom which led to an inevitable bust in countries like Ireland and Spain. Both these countries today have high rates of unemployment and no means of stimulating economic growth. Due to membership of the Euro currency, the people of Finland were forced to bailout countries such as Greece. The Euro Empire Collapsing, Bailout River Dry The current situation is that the EU plays, Finland pays. The Finnish people should rightfully oppose forking out a huge amount of money to prop up a failed currency. Time to say to the weak economies of Europe, enough is enough, you have to look after yourselves. Time to grow up and be responsible adults. ’You are fifty years of age, no more pocket-money from Daddy.’ Concerning the Greek bailout, to protect your own future, and prevent their hard-earned money being poured down a black hole of no return, the Finnish people need to tell their politicians, ’Not one penny more.’ We have to face some basic economic facts here: The strong economies of northern Europe and the weak economies of the Med are incompatible.  You can’t hold two watermelons in the same hand at once. It is a huge waste of money trying to bail them out. The Economic Consequences of the Euro Yet why should the Finns pay millions of Euro to bail out Club Med, and prop up the Euro, while being forced to cut their budget for social spending?  The euro currency and political union is a crazy project. The Euro is a folly which no longer serves the interests of the Finnish people or indeed the other peoples of Europe. It is in everybody’s interest that countries like Greece, Spain and Ireland leave the euro, take up their own currency again and devalue. They need to be free to prosper. The alternative for these countries is a deflationary spiral, allied to increasing debt levels and eventual default. The people of Greece and Ireland are caught inside an economic prison, locked up inside an economic Volkerkerker. It tells you everything you need to know about the political class who cheer lead the EU that they are willing to see millions of people trapped in poverty and despair in order to see their euro dream come true. If one good thing comes of these events, this economic crisis in Europe, facilitated in many ways by the Euro, will finally make people question this whole project of political union. The Euro is unwanted just as political union is unnecessary. The EU becoming increasingly unpopular According to the EU Barometer poll carried out before Christmas, it is becoming evident that the EU project of ever closer political union is becoming more and more unpopular. Even countries like Portugal and Germany, where Euroscepticism was never strong before, have started to wake up and realise that their democratic and economic powers have been stolen away from them. All across Europe the people are turning against this EU project. Yet at the same time the political class support it. This is why it is crucial that Finnish citizens support Timo and the True Finns Party in their drive to restore national democracy and economic sanity to Finland. Instead of consulting the people, they buy media influence In response to the fall in popularity of the EU, its political masters could of course ask the people who are unhappy about its direction how they want to turn. But once again it is the arrogance of a political elite caught in the Brussels bubble which holds sway. Instead of asking the peoples of Europe what they think or what they want in democratic referenda, the EU has chosen instead to spend billions of euro each year pumping out pro-EU propaganda. In 2008 alone, the EU spent a communications budget of 2.4 billion euro. The EU Commission complain about Press Freedom in Hungary while paying Agence Europe Press (AFP) 40million euro over 4 years to provide communication services on behalf of the EU. They say, the presses are free only for those who own the printing presses. So in the EU, instead of popular consultation and democracy, you get propaganda. Cooperation and Free trade -YES, Political Union- NO I am all in favour of democratically elected national governments cooperating together, freely agreeing minimum standards if that is what they want. Cooperation and free-trade is great, but that is all we need. Political union however, cannot and will not work. EU is a code word for waste and fraud The EU is asking the Finnish people to bail it out, when the EU accounts have not been approved for 15 years. Given that the EU is a codeword for profligate waste and fraud, the question to you is – Should you, the Finnish people, trust your money to this organisation? The  EU, the institution of mafia fraud and fleets of Mercedes is the last institution the Finnish people should be entrusting their hard-earned money to. The best description I have heard of the EU is that it is a racket by which money is taken off those who do not work for the EU and given to those who do. And the unelected bureaucrats who work there wish to tax you and control you – as you pay their generous wages. It is a great time to be a Eurosceptic Given the damage that the EU has done to your national democracy, we live in a time, not of despair but hope. The tide of events and public opinion is moving in our favour. The growth in social media such as Facebook and Youtube means ordinary people can exert power and even bypass the Establishment old media wedded to the EU project. Again and again in the UK, I see more and more young people coming to the cause. The poll ratings of the True Finns Party has been going up and up over the last three years to an incredible extent – the growth in popularity shows that your message is resonating with the people and gaining popular support. Some of the truth about the European Union has, I have no doubt dawned on Timo during his time in Brussels. He has seen and learned so much of how the EU operates- his views have been transformed.  His views on the EU have become more pointed.  He has seen in practice, that democracy in the EU does not work. His experience is now a great asset to the people of Finland. People of Finland, your attendance at this meeting here tonight shows that you have an interest and love of your national democracy. May I encourage you in your path, in your struggle to restore Finnish democracy and assure you of a warm Eurosceptic welcome if you come to Britain.
24.11.2009 Strasbourg, Kööpenhaminan ilmastomuutoksen valmistelu (keskustelu)
Strasbourg 24.11.2009 Se ei onnistu nykyisillä prosenttimääräisillä  tavoitteilla. Nykyinen prosenttikauppa, vaikka katolilaisena itse  sanonkin, on nykyajan anekauppaa, ja se ei ole hyvä asia. Meidän täytyy  ottaa käyttöön ominaispäästöjärjestelmä, kuten autoissa, jolloin voidaan  mitata, mitä on tullut, ja sen perusteella tehdä johtopäätöksiä. Miksi vasemmisto sen paremmin Suomessa kuin  Euroopassakaan ei puolusta työmiestä? Vasemmiston kannatus sulaa  nopeammin kuin jäävuoret. Vaihtoehtoja on, ominaispäästörajat  ylittäville tuotteille voidaan määrätä tullit. Jos luodaan sellainen  järjestelmä, jossa ympäristödumppaus kehitysmaista ja vähemmän  teollistuneista maista ei ole mahdollista, niin silloin pystytään  turvaamaan työpaikat ja paremmat tuotteet myös jatkossa.
20.01.2010 Pannukakku nimeltä ”Kööpenhaminan ilmastokokokous”
Strasbourg 20.01.2010 (Suosionosoituksia)
20.10.2009 Ilmastomafia suunnittelee historian suurinta puhallusta Kööpenhaminan kokouksessa.
Strasbourg, 20.10.2009 Timo Soini (EFD) Arvoisa puhemies,  ilmastomafia on hyväuskoisten vihreiden politiikkojen avustuksella  siirtämässä useita satoja miljoonia euroja kehittyneiden maiden  verovaroja kehitysmaissa toimivia suuria voittoja tuottaville  ylikansallisille yrityksille ja kehitysmaiden valtiollisille yrityksille  tämän tyyppisenä ilmastomaksuna, jota nyt ajetaan. Esimerkiksi Kiina  voisi aivan hyvin hoitaa nämä velvoitteensa itse, se on  valuuttavarannolla mitaten maailman rikkain maa.Suomen ja EU:n on pelastettava oma teräs-, konepaja-  ja metsäteollisuus vaatimalla Kööpenhaminan päätökseksi  ilmastotuotteiden ilmastotavoitteiden toteuttamiseksi  ominaispäästöjärjestelmää nykyisten prosenttimääräisten tavoitteiden ja  päästökaupan sijaan. Tämä on oikeudenmukainen tapa. (Suosionosoituksia)
Totuuksia Euroopan Unionista
Balderin salissa sunnuntaina 6.2. klo 18.00
Soinin malli, Timon puhe lehdistötilaisuudessa kansalaisinfossa 28.1.2011
Malli herätti heti suuria tunteita Katso, arvioi itse. Osa 1. Osa 2. Osa 3. OIKEUDENMUKAINEN JA VASTUULLINEN ILMASTOPOLIITTINEN VAIHTOEHTO Suomi on ajautumassa taloudelliseen sekä poliittiseen konkurssiin. Poliittiset vallassaolijat uskottelevat kansalle, että talouden kasvumerkit ovat näkyvissä. Tämä on kvartaalitalouden sokea piste. Nyt kelvottomilla ja kotikutoisilla päätöksillä estetään taloudellisen toimivuutemme ja työllisyytemme käynnistymistä. Teollisuuden kustannusrakennetta, tätä hyvinvoinnin takaajaamme, rasitetaan nyt huomattavasti enemmän omilla kansallisilla ilmastopoliittisilla päätöksillä kuin kilpailijamaissamme. Olemme vielä kaukana lamaa edeltäneestä ”hyvästä” ajasta. Meillä ei ole varaa jatkaa nykyisellä ilmastopoliittisella linjalla, jolle oikea vaihtoehto on ominaispäästöjärjestelmään siirtyminen. Pelottelun politiikkaa Pelottelu ja syyllistäminen on nyt otettu aseiksi poliittisten päämäärien saavuttamiseksi. Valtioneuvoston tulevaisuusselonteossa ilmasto- ja energiapolitiikan kohta kuvaa tätä uhittelua; Kohti vähäpäästöistä Suomea. Siinä todetaan, että ilmastomuutos on yksi vuosisadan selvästi suurimpia uhkia ihmiskunnan hyvinvoinnille. Uhkan vakavuuden ja kiireellisyyden tulee näkyä sen torjumiseen tähtäävässä politiikassa. Tällä toteamuksella perustellaan nykyisen hallituksen monia yksioikoisia fiskaalisia vero- ja maksupäätöksiä; vihreä energiavero, syöttötariffit, kehittyville ja kehitysmaille ilmastomaksut jne. Toteutuessaan nämä päätökset tulevat lisäämään kouraantuntuvasti kotitalouksien kustannuksia. Ne heikentävät elinkeinoelämämme toimintaympäristöä ja ne horjuttavat valtion taloutta. Kun tällaisia jyrkkiä linjauksia tehdään, niiden laskelmien on perustuttava kestäviin ja riidattomiin lähtökohtiin. Nykyinen ilmasto ja energiapolitiikka perustuu YK:n ilmastopaneelin IPCC:n esittämiin tutkimusväitteisiin. Edelleen näihin kiistanalaisiin tutkimustuloksiin vedoten jatketaan väärää politiikkaa.  Siitä huolimatta, että on paljastunut IPCC:n tietoisesti manipuloineen monia tutkimustuloksiaan, niin EU:n harjoittaman ilmastopolitiikan yksi keskeinen instrumentti on päästökauppa. Päästökaupan väärinkäytöksiä paljastuu tihenevään tahtiin. Satoja miljoonia euroja on ohjattu yksityisille tileille. Päästökaupasta, muun ilmastopolitiikan miljardiluokan rahavirtojen lisäksi, on tulossa yksi talousrikollisten kannattavimmista bisneksistä. Toinen kummajainen YK:n ilmastopolitiikassa on ns. teollisuusmaiden omantunnonrahaston kerääminen. Sitä perustellaan seuraavasti: teollisuusmailla on velvollisuus ja vastuu rahoittaa kehittyvien ja kehitysmaiden ilmastotalkoot! Nykyinen hallitus on luvannut osallistua valtion budjetin kautta 200–400 miljoonalla eurolla tähän rahastoon. Tämäkö on kiitos siitä, että isovanhempamme ja vanhempamme ovat kovalla työllä ja pitkää päivää tehden luoneet Suomen teollisuuden hyvinvointimme turvaamiseksi. Tällainen rahastoajattelu ja omantunnon puhtaaksi osto on järjetöntä. Kehittyvissä maissa Kiinassa ja Intiassa, sekä kehitysmaista lähinnä Afrikassa, ylikansalliset suurkonsernit omistavat tuotantolaitokset paikallisten valtioiden kanssa. Ne kilpailevat maailmanmarkkinoilla meidän teollisuutemme kanssa samoilla tuotteilla. Kuitenkin ne toimivat aivan eri säännöillä. Polkevat pääsääntöisesti työntekijöiden oikeuksia, eivätkä välitä ympäristöstä.  Ja nämä yritykset jakavat miljardien eurojen voitot omistajilleen. Näiden ylikansallisten yritysten tulee itse lohkaista suurista voitoistaan rahoitussiivut ilmastoinvestointeihin kuten suomalaiset yritykset ovat jo tehneet. Voimassa oleva kansallinen ja kansainvälinen perussääntö on selkeä eli sottaaja siivoaa aina itse jälkensä. Vastuu on hallituksella Mikäli edelleen tietoisena jatketaan, IPCC:n luotettavuuden horjumisen jälkeenkin, näiden pohjalta kansallisten strategioiden luomista, otetaan valtava riski, joka vaarantaa ja toteutuessaan tuhoaa teollisuutemme toimintaedellytykset. Tätä kautta hyvinvointiyhteiskuntamme rahoituspohja murenee. Vaalien jälkeen uuden hallituksen on muutettava ilmastopolitiikan suunta turvaamaan perusteollisuutemme säilyminen ja kasvun edellytykset maassamme. Suomalaiset suuret metsä- ja metallikonsernit pärjäävät hyvin, mutta pitävätkö ne tuotantolaitoksensa Suomessa, se ratkaistaan tulevalla hallitusohjelmalla. Suurten metsä- ja metallikonsernien todellinen työllisyysvaikutus tulee niiden toimintaan olennaisesti liittyvästä ali- ja laitehankintaketjuista. Tulevan vaalikauden aikana käydään kovaa kilpailua siitä, missä maissa metsä- ja metalliteollisuuden tuotantolaitokset säilyvät ja missä ne laajentavat toimintaansa. Kansallisilla päätöksillä ratkaistaan pärjääkö Suomi tässä kilpailussa. Ominaispäästöjärjestelmällä saavutetaan YK:n tavoitteet Päästökauppajärjestelmällä ja hallinnollisilla määrällisillä päästötavoitteiden pienentämisillä ei saavuteta maailmanlaajuisesti päästöjen minimointitavoitteita. Nykyisellä ilmastopolitiikalla vain hidastetaan EU:n ja Suomen talouskasvua ja aiheutetaan työttömyyttä hyvinvointiyhteiskuntamme perusrahoittajalle, teollisuudelle, koska lisärasitteet teollisuuden kustannusrakenteeseen vievät lopunkin kilpailukykymme. On surullista, että myös ammattiyhdistysliike on nostanut kädet tämän edessä pystyyn. Keskusjärjestöt eivät enää puolusta suomalaisia työpaikkoja vaan esittävät vahvennettuja turvaverkkoja vastaanottamaan väärästä ilmastopolitiikasta syntyvän työttömien armeijan. Suomen on otettava nyt johtava rooli maailmanlaajuisessa ilmastopolitiikassa tekemällä uudet linjaukset ja konkreettiset esitykset, joilla saavutetaan globaalit ilmastopoliittiset tavoitteet. Suurimmat C02 päästöjen tuottajat ovat maailmanlaajuisesti energia- ja teollisuustuotanto sekä liikenne. Maailmanlaajuisesti on jo hyväksytty autoille ns. ominaispäästöjärjestelmä. Vastaava järjestelmä on luotavissa myös energia- ja muiden tuotantolaitosten päästöille. Vain tällä tavalla voimme saada maailmanlaajuisesti yhdenvertaiset teollisuuden kilpailuehdot parempaa ilmastopolitiikkaa ajatellen. Ominaispäästöjärjestelmä on oikeudenmukainen ja se ottaa huomioon jo nyt tehdyt investoinnit, joilla vähennetään päästöjä. Esimerkiksi suomalaisen terästuotannon ominaispäästöt ovat tonnia kohti puolta alhaisemmat kuin Euroopassa keskimäärin puhumattakaan Aasian ja Venäjän vastaavista laitoksista. Tämä on saavutettu systemaattisella investointipolitiikalla, satojen miljoonien eurojen investoinneilla on tehostettu tuottavuutta ja saatu päästöt minimoitua. Tuotannon leikkaaminen vai kilpailukyvyn kohentaminen Kategorisilla määrällisillä päästötavoitteiden toteuttamisilla jouduttaisiin leikkaamaan tuotantoa, joka tästä syystä siirtyisi sellaisiin maihin, jotka eivät ole sitoutuneet vastaaviin tavoitteisiin ja päätöksiin kuin Suomi ja EU. Ominaispäästöjärjestelmässä sovitaan maailmanlaajuisesti sektorikohtaisten päästöjen raja-arvot. Ne tuotantolaitokset, jotka eivät pääse näihin sektorikohtaisiin päästötasoihin, maksavat kansallisesti tai kansainvälisesti ilmastoveroa. Ilmastovero on korvamerkitty, jolla rahoitetaan ko. tuotantolaitosten ilmastoinvestointeja. Teknologiaa viedään tämän rahaston rahoituksella sinne, missä sitä tarvitaan. Toinen vaihtoehto on, että WTO laatii uudet ilmastopoliittiset kauppasäännökset. Sellaisten tuotantolaitosten tuotteet, jotka eivät pääse päästönormitukseen, joutuvat maksamaan sanktion tai tullin. Tällä ilmastosanktiolla voidaan vaikuttaa kahdella tavalla: ensiksi ilmastosanktion keräämisellä varmistetaan, ettei mikään tuotantolaitos voi missään päin maailmaa toimissaan suorittaa ilmastodumppausta ja toisekseen tätä kautta ei voi tulla väärillä kilpailupelisäännöillä maailmanmarkkinoille. Tämä on kehittyneen läntisen maailman teollisuudelle elinehto, koska joudumme jo tekemään tuotteemme kalliimmalla kustannusrakenteella. Näin saadaan kaikki kustannusrakenteeltaan samalle viivalle. Suomessa on jo kehitetty valmis hiilidioksidipäästöjen talteenoton teknologia, jolla voitaisiin vähentää päästöjä jopa 30 %. Sulkematta ainoatakaan energia- ja lämpölaitosta kävivät ne hiilellä, kannoilla tai turpeella.  Samalla voitaisiin luoda ainakin yksi uusi pikku-Nokia hyvinvointiyhteiskuntaamme rahoittamaan. Ilmastosanktiotuloilla voidaan ostaa juuri tällaista suomalaista teknologiaa Suomesta, jolla voidaan toteuttaa eri puolilla maailmaa olevien saastuttavien laitosten ilmastoinvestoinnit. Maksajana on oltava saastuttaja eikä kukaan muu. Kaikkien on hyväksyttävä IPR:n oikeudet, eli kukaan ei saa lähteä kopiomaan tätä teknologiaa ja myydä siten sitten omina tuotteinaan. Suomen johtava rooli ilmastopolitiikassa syntyy ominaispäästöjärjestelmän voimakkaalla viennillä keskusteluun maailmanlaajuisesti. Soinin mallin toteuttamiseksi on tulevan hallituksen tehtävä seuraavat päätökset; 1) Suomi ilmoittaa EU:lle ja YK:lle ottavansa yksipuolisen aikalisän ilmastopolitiikassa. Aikalisällä neuvotellaan EU:n ja YK:n kanssa siitä, että päästötavoitteiden laskentapohjaksi otetaan ominaispäästöjärjestelmä ja luovutaan niin kutsutusta prosenttimääräisestä tavoitteista. Prosenttimääräiset tavoitteet eivät huomioi lainkaan jo tehtyjä yritysten ilmastoinvestointeja. Luovutaan päästökauppajärjestelmästä ja tilalle vaaditaan sanktiopohjainen järjestelmä, jossa yritykset ja laitokset maksavat yhteisesti sovitun toimialakohtaisen ominaispäästörajan ylittävältä osalta sanktion kansalliseen tai kansainväliseen rahastoon. Sanktiorahat on korvamerkitty niin, että niillä on edistettävä ilmastopoliittisia tavoitteita antamalla takuita ja avustuksia ilmastoinvestointeihin. 2) Suomi tekee aloitteen EU:lle ja YK:lle Kioto 3 -neuvottelujen aloittamisesta kaikkia sitovasta ominaispäästöjärjestelmään siirtymisestä. Järjestelmä toteutetaan vain, jos kaikki maat ovat siinä mukana. Suomi ei suostu EU:n yksipuolisiin ilmastotavoitteisiin ja -järjestelmiin. 3) Suomi tavoittelee sähköenergiatuotannon täyttä omavaraisuutta. Se toteutetaan monopuoleisella tuotantorakenteella eli ydin-, vesi-, turve- ja uusiutuvan energian lähteillä. Uusiutuvien energiamuotojen tuotannon tulevaisuus turvataan kertaluonteisella investointituella ja nostamalla tuote- ja teknologiapanoksia. Perutaan edellisen hallituksen syöttötariffipäätökset sekä torjutaan Windfall- ja uraaniverot. Näin varmistamme oikeudenmukaisen sähköenergian hinnoittelun. 4) Edistetään päästöttömän raide- ja vesiliikenteen toimintaedellytyksiä, aloittamalla valmistelut Järvi-Suomen kanavoimiseksi uudella meriyhteydellä yhdessä VR:n kanssa, jolloin vesi- ja raideliikenne voisivat palvella parhaiten toisiaan. Tuetaan tuote- ja teknologiapanoksin vesi- ja raideliikennekaluston toteuttamista uusin innovaatioin suomalaisissa konepajoissa ja telakoilla. 5) Suomi ilmoittaa IMO:lle, että otamme 15 vuoden siirtymäajan laivojen rikkipäästötavoitteiden toteuttamiseen. Suomalaisten varustamoiden ympäristötukiin varataan kehysbudjettiin tuntuva määräraha. Määrärahan suuruus tarve neuvotellaan yhdessä suomalaisten varustamoiden kanssa. Kaksinkertaistetaan suomalaisten telakoiden innovaatiotuki. Näin edistetään taloudellinen ja joustava siirtyminen IMO:n asettamiin rikkipäästötavoitteisiin. Lopuksi Nämä kaikki tavoitteet ovat toteuttavissa kansallisilla päätöksillä kun on tahto ja tarvittava enemmistö.
Pääministerivaalia ja tutkimustietoa
Viime eduskuntavaalien alla Suomessa puhuttiin pääministerivaalista, koska se sopi silloin hyvin kaikille vanhoille puolueille. Rivien välistä annettiin ymmärtää, ettei muita puolueita kannata äänestää. Nyt on ollut vaisumpaa. Iltalehti pitää yllä pääministeri-kysymystä asiaa koskevilla gallupeillaan. Pääministeristä on tullut Kepun oljenkorsi. Maakuntien puolue iskee kaikki pelimerkkinsä helsinkiläiseen pääministeriin Mari Kiviniemeen. Puhutaan mieluimmin Marista kuin jätevesiasetuksesta, vaalirahasotkuista ja EU:n touhuamista Maastrichtin sopimuksen vastaisista velkatakuista. Pääministerivaalia käytetään myös keppihevosena järjesteltäessä vanhoille puolueille enemmän tv-aikaa kuin muille puolueille. Kansan kustantamalle Yleisradiolle on pääministerivaalista muodostunut vaaliohjelma-ongelma. Hyvää ratkaisua YLE:lle ei ole olemassakaan. Miten se voi perustella Jutta Urpilaisen osallistumista pääministeritentiin kahdeksan prosentin gallupkannatuksella? Vaaleissa äänestetään kansanedustajaehdokkaita. Yhdestä heistä tulee pääministeri. Itsenäiseen ajatteluun halutessaan pystyvä professori Matti Wiberg rusikoi gallupeja kovin sanoin jokin aika sitten. Mielenkiintoisinta tässä oli se, että Wibergin ajatukset uutisoi ensimmäisenä Demari-lehti, jolla on viime aikoina ollut ongelmia gallup-tutkimusten tulosten kanssa. Olihan Wiberg oikeassakin. Gallupeilla tehdään otsikoita ja niillä on ohjausvaikutusta julkisuuden määrään. Ei tarvitse olla Einstein ymmärtääkseen, että kun jatkuvassa nousussa ollut Perussuomalaiset  kuittaa ensimmäisen ” galluptappion ”, uutisointi toitottaa Perussuomalaisten kannatuksen laskevan. Mittaustulos mahtuu todennäköisesti virhemarginaaliin, mutta ei se hyvää otsikointia estä. Vaalitutkija Sami Borg, joka on ammattimies alallaan, oli hommattu tv-uutisiin todistamaan, että Perussuomalaisten korkea gallupkannatus ei välttämättä realisoidu paikoiksi Suomen epäoikeudenmukaisen vaalilainsäädännön vuoksi.  Toteamatta jäi, että vaalikynnys on kaikille puolueille yhtä suuri. Ei Perussuomalaisella ehdokkaalla ole sen korkeampaa kynnystä kuin kenellä muullakaan. Borgin ruumiinkielestä näki kuinka epämieluisa kommentointitehtävä oli, sillä puolessatoistaminuutissa ei asiaa osaa kukaan tyhjentävästi selittää.Vaikka itse asian tietäisi. Samalta se minusta tuntuu, kun 45 sekunnissa tv-keskustelussa pitää tasapainottaa valtion talous. Perussuomalaisista tehdään tutkimusta olan takaa. Olen menossa ” tutkittavaksi ” kolmeen eri haastatteluun. Sitten on vielä niitä, jotka tutkivat Perussuomalaisia matkan päästä ilman kengänpohjatietoa. Perussuomalaisten politiikka toimii käytännössä, mutta toimiiko se teoriassa? Gallupeilla ja tutkimuksella sekä niiden uutisoinnilla on merkitystä ja ohjausvaikutusta. Minä luotan kengänpohjatietoon ja suoraan vuorovaikutukseen ihmisten kanssa. Se on tutkittua tietoa. Kyllä kansa tietää!
Diktaattorit kukkarollamme
Tunisian Ben Ali has left the building. Tunisian diktaattori otti hatkat ja arvattavasti vei rahat mennessään. Naapurimaassa Libyassa tunnettu sortaja Muammar Gaddafi paheksui televisiossa ääni väristen virkaveljensä kohtaloa. Pohjois-Koreassa valta periytyy Kimiltä toiselle. Kansa syö ruohoa,jotta jaksaa paraateissa marssia ruoto suorassa. Valko-Venäjällä presidentinvaalien jälkeen vastaehdokkaat ensin piestiin ja sitten vangittiin. Zimbabwen Robert Mugabe istuu vallassa kuin tatti kansainvälisen yhteisön levitellessä käsiään. Häpeällistä. Kuubassa Fidel Castron loppu lähenee kuin Koposen kuolema. Diktatuurit rehottavat. Miten nämä sortajat onnistuvat pysymään vallassa vuodesta toiseen? Tuore Tunisian tapaus veti miettiliääksi. Mikä mahdollisti Ben Alin diktatuurin? Olisiko länsimaillakin peiliin katsomisen paikka? Ben Alilla, entisellä tykistöupseerilla ja hänen kampaajavaimollaan on miljardiomaisuus. Eivät upseerit ja kampaajat Tunisiassa niin paljon tienaa, että potti palkkatyällä selittyisi. Tunisia on saanut viime vuosina kehitysapua 400-500 miljoonaa euroa vuodessa.  Summat ovat olleet samaa luokkaa ainakin vuosikymmenen verran. Ben Alilta meni oma ja Tunisian tili sekaisin. Olen vuosikausia kysellyt kehitysavun perille menemisen perään. Voisikohan kansainvälinen yhteisö, joka kehitysyhteistyörahoja diktatuuriin on lapioinut,  selvittää, kuinka paljon näitä rahoja Ben Ali vei mennessään? Aina aktiiviset ihmisoikeusjuristit voivat nyt kertoa, miten on mahdollista, että Tunisia on viime päiviin saanut yli 400 miljoonaa dollaria kehitysapua, vaikka se on kaikissa vapaus- ja ihmisoikeusluokituksissa alimmilla portailla (esim lehdistön vapaudessa sijalla 164, 178 maan joukossa). Mitkä ovat ne perusteet, joilla kansainvälistä apurahaa edelleen toimitetaan  Ben Alin kaltaisille oman kansansa sortajille? Kenelle menevät kehitysapumiljardit? Kehitysapumiljardit ovat säästölistani kärkipäässä. Palkintosijoilla EU-jäsenmaksujen, ja päästökaupan petosten kanssa.
Täällä Timo Soini (tammikuu 2011)

Vauhtia ministeri Brax
Oikeusministeri Tuija Braxia ei voi korkeasta profiilista moittia. Vaalikauden kalkkiviivoilla voi jo kysellä tulosten perään. Kysyn minäkin: Missä viipyy vaalilain uudistaminen? Olin mukana Lauri Tarastin johtamassa oikeusministeriön työryhmässä, jossa päästiin siedettävään kompromissiin. Käytännössä vain SDP haraa vastaan. Miksi vihreä ministeri vätystelee ja viivyttelee asian läpiviennissä? Esittelevällä ministerillä on hallituksen ja kolmen oppositiopuolueen tuki. Onko SDP onnistunut lyömään vaaliuudistuksen jäihin osana kompromissia, jossa vanhat puolueet leikkaavat tasavallan presidentin valtaoikeuksia? Uudeltamaalta valitaan 35 kansanedustajaa, se on noin tuplasti enemmän kuin Etelä-Savosta, Pohjois-Karjalasta ja Lapista yhteensä!  Uudellamaalla äänikynnys on selvästi alle kolme prosenttia ja näissä pienissä vaalipiireissä n 14 prosenttia. Epäkohta on räikeä ja äänestäjän kannalta kohtuuton. Perussuomalaiset tekivät linjapäätöksen ja lähtevät kaikissa vaalipiireissä vaaleihin omalla täydellä ehdokaslistalla ilman vaaliliittoja. Meillä on läpimenomahdollisuus jokaisessa vaalipiirissä. Vaalilain muuttaminen on hyväksyttävä kahdessa Eduskunnassa. Tuija Braxilla on nyt mahdollisuus tehdä historiaa ja olennaisilta osin korjata epäoikeudenmukaista vaalilakia. Nyt punnitaan vihreän ministerin vaikutusvalta ja selkärangan pitävyys. Vihreällä ministerillä on tässä asiassa ja siis kerrankin Perussuomalaisten tuki. Kelpaako se? Jos Tuija Braxilla kantti kestää , hän saa esityksen läpi. Vanhat puolueet eivät julkisuudessa pysty torjumaan ilmiselvästi tarpeellista uudistusta. Miten on Tuija Brax? Teetkö historiaa vai oletko historiaa?
Vuosikatsaus ja katse uuteen vuoteen
Puoluehallituksemme viikonloppukokouksessa 6.-7.11.2009  esitin käsitykseni Perussuomalaisten tulevasta vuodesta 2010. Iso linja ei mennyt paljoa pieleen. Kannatuskehityksemme arvioin hieman alakanttiin, mutta gallupnousun Vihreiden ja Vasemmistoliiton suuruusluokkaan arvioin oikein. Nyt olemme mielipidemittauksissa ohittaneet ne. Samaan pitää pystyä vaaleissa. Tee mitä tahansa, niin tuumaustunti on tärkein tunti. Pitää olla oma suunnitelma ja toteuttaa se. Puoluejohtajan ja euroedustajan elämän yhteensovittaminen on käynyt työstä. Ajattelin aikanaan, että pystyn ne molemmat pari vuotta hoitamaan. Nippa nappa. EU-komennus oli harkittu teko. Puolue tarvitsi eurooppalaiset yhteydet ja minä halusin antaa EU-kriittisyydelle kasvot ja sisällön. Minulla on Perussuomalaisissa pieni ja vahva esikunta, luottomiehet ja-naiset. Palapeli valmistui, kun sain pitkäaikaisen ystäväni Matti Putkosen vaalityömieheksi. Perussuomalaisten voima kumpuaa kansan syvistä riveistä. Kenttä vahvistuu ja kokemusta karttuu. Emme ole yhden kortin varassa. Tätä eivät vanhat puolueet ja valtamedia usko. Perussuomalaiset porskuttavat gallupeissa. Yhtään ääntä ei ole vielä annettu, emmekä me lähde leijumaan. Tiukkaan poljettu pysyvä kannatus on kasvanut – ei vielä galluplukemiin, mutta merkittäväksi. Viime kuntavaalit olivat perussuomalaisen puolueen tulevaisuuden kannalta se iso voitto, joka on mahdollistanut kasvun. Yli 400 valtuutettua ja toista tuhatta perussuomalaista luottamushenkilöä kautta maan. Siinä on puolueemme toiminnallinen perusta yhdessä jäsenkentän kanssa. Tätä perustaa on muonitettu. Olemme kasvaneet yhdessä. Puolueen puheenjohtajalle oman jäsenistön tuki on kaikki kaikessa. Olen saanut omieni tuen, on kannatus ollut prosentti, viisi, kymmenen  tai gallupin lupaama viisitoista prosenttia. Johtaminen ei ole helppoa, sen tietää jokainen puoluejohtaja. Vaikeuksia ja takapakkia tulee kaikille, voittoja välttämättä ei. Kysymys on luottamuksesta. Kannatuksen suhteen vuosi on ollut menestyksekäs. Uusia jäseniä on tullut läjäpäin. Jonossa on nelisensataa uutta jäsenhakemusta. Menestystä ei ole ilman menetyksiä. Tänä vuonna ajasta iäisyyteen siirtyivät hyvät ystäväni Tony Halme, Urpo Leppänen ja Tapani Yli-Harju. Pelko jäi Golgatalle. Suru ja kiitollisuus jäivät. Pysyviksi, arpiseen sydämeen. xxx Elän ihmisiksi. Se on uuden vuoden lupaukseni. Tuttu ja turvallinen. Tuleva vuosi tuo iloa ja surua. Toivottavasti sopivassa suhteessa. Politiikassa pärjätään omalla työllä ja kansan tuella. On levollinen olo. Tietää mitä osaa ja missä on apua. Vuoteni alkaa lomalla perheen kanssa. Pari viikkoa siinä menee. Esikunta hoitaa sillä välin puoluetta. Minä palaan kaupunkiin tammikuun puolivälissä – Coltit vyöllä. Hyvää uutta vuotta kaikille! Jokainen ihminen ja jokainen elämä on arvokas.
Hyvä ehdokas
Timo Soinia voi äänestää vain Uudellamaalla kirkuu taas Helsingin Sanomat. Tottahan sen on. Gallupin mukaan joka neljäs Perussuomalaisten kannattaja äänestäisi minua Helsingissä. Onko tässä ongelmaa? Ei välttämättä, mutta ollaan tarkkana. On hyvä, että puoluetta ja puheenjohtajaa kannatetaan. Meidän tehtävä on takoa kannatus ääniksi. Rummutus siitä, että minua voi äänestää vain Uudellamaalla on paitsi totta myös tarkoitushakuinen. Piiloviestinä markkinoidaan, että Perussuomalaisilla ei ole  tarpeeksi ” tunnettuja ehdokkaita ”. Sama jankutus koettiin jo kaksi vuotta sitten kuntavaaleissa. Perussuomalaisten kuntavaalikannatus kuusinkertaistui ja saimme reiluisti yli 400 valtuutettua kautta maan. Perussuomalaisten on rakennettava käytännön opetuksen pohjalle. Tiedämme kokemuksesta miten tuloksekas vaalitaistelu käydään kunnissa. Tämä oppi on nyt sovellettava eduskuntavaaliin. Hyvä vaalitulos muodostuu puolueen ja ehdokkaiden yhteisvaikutuksesta. Puolue on hyvällä mallilla. Peruslinja on murtumaton ja selkeä. Niin hyvä, että vastustajat ja kilpailijat päivästä toiseen tekevät työtä puolestamme. Meillä on aloite Suomen politiikassa. Miten niin? Viimeisen esimerkki on pakkoruotsi-keskustelu. RKP:n varapuheenjohtaja Nils Torvalds realistisesti totesi, että pakkoruotsi ei toimi ja siksi se pitää lopettaa. Samassa uutisessa television pääuutislähetystä myöten tuli selväksi, että puolueista vain Perussuomalaiset ja puheenjohtajista vain Timo Soini on pakkoruotsin poistamisen kannalla. Viesti meni perille! Perussuomalaisten selvät linjaukset EU-politiikkaan, energiaveroihin, maahanmuuttoon, sosiaaliseen oikeudenmukaisuuteen, homoavioliittoihin ym. ovat selvästi kansan tiedossa. Puolueen linjasta vaalimenestys ei jää kiinni. Entä sitten ehdokkaat? On totta, että suurin osa ehdokkaistamme ei ole valtakunnallisesti tunnettuja. Tilanne on sama monien muidenkin puolueiden ehdokkaiden kohdalla. Se, että Helsingin valtamedia ei tunne Perussuomalaisten ehdokkaita Kymeesä, ei merkitse etteivätkö ehdokkaamme saa ääniä Kymessä. Vaali on aina paikallinen. Kymen vaalipiirissä Perussuomalaiset pärjäsivät erinomaisesti kuntavaaleissa. Meillä on paikallisesti tunnetut ehdokkaat niin Kouvolan, Imatran, Lappeenrannan kuin Kotkan seuduilla. Vaalipiirin huikea gallup-kannatus, 18,9 prosenttia, ei lepää tyhjän päällä. Jokainen puolue tarvitsee jokaiseen vaalipiirin kattavat ja monipuoliset ehdokaslistat. Yksi kärki ei riitä – ei edes Uudellamaalla. Perussuomalaisten voima ja suuri mahdollisuus, että jokaisessa vaalipiirissä on läpimenon mahdollisuus ja monissa vaalipiireissä mahdollisuus useampaan paikkaan. Tämä asetelma kiinnostaa äänestäjiä. Äänensä vaaliuurnilla antava kansalainen  todella ratkaisee kenestä tulee uusia kansanedustajia. Tiedän, että Perussuomalaisilla on hyviä ehdokkaita kautta maan. Minkälainen on hyvä ehdokas? Ihminen , joka on puolueen linjaan ja arvoihin sitoutunut ja joka omana itsenään tekee parhaansa yhteisten asioiden ajamisessa. Ei tässä mitään ihmemiehiä tai -naisia valita, vaan Suomen kansan edustajia, joilla on oikeudentunto ja sydän paikallaan. Perussuomalaisten ehdokkaiden vaalityö ratkaisee. Uudellamaalla, Helsingissä kuin muuallakin Suomessa. Helsingissä gallupit lupaavat 2-3 paikkaa. Suuri yleisö ei ennen viime kuntavaaleja tuntenut Antti Valpasta tai Nina Hurua. Heidät valittiin Helsingin valtuustoon hyvillä äänimäärillä. Onnistunut vaalityö ratkaisi. Ensi keväänä kansanedustajapaikka heille kuin muillekin on täysin mahdollinen. Jussi Halla-aho ja Seppo Kanerva tietävät tämän myös kuntavaalien onnistujina. Entä sitten allekirjoittanut , perussuomalaisten kansanedustajat ja muut  puolueemme tunnetut edustajat? Vaalitöihin! Yhtään ääntä ei ole vielä annettu. Niitä lähdetään hakemaan. Hyvää  ja rauhallista Joulua, Kristuksen syntymäpäivää. Jokainen ihminen ja jokainen elämä on arvokas.
Jakovara, Kestävyysvaje ja Poliittinen lukutaito
Vanhat puolueet myötäjuoksijoineen sekä valtalehdistö toitottavat viikosta toiseen, että Timo Soinia voi äänestää vain Uudellamaalla. Voiko tästä  vetää sellaisen johtopäätöksen, että Uudellamaalla  pitää äänestää Timo Soinia? Kyllä se minulle sopii. Poliittinen lukutaito on Suomessa kadoksissa. Kyllä kansa tietää, että myllerrys Suomen politiikassa on tarpeen. Ei valtaan ole monopolia – ei edes väsyneillä vanhoilla puolueilla. Eliitin myötyrit eivät ymmärrä, että politiikassa muutokset ovat mahdollisia ja demokratiassa toivottavia. Edellisten eduskuntavaalien alla jokainen media jankutti jakovarasta, nyt kestohitti on kestävyysvaje. Kannattaisi tehdä pieni gallup siitä, mitä kansalla tulee jakovarasta ja kestävyysvajeesta mieleen? Neljä vuotta sitten en muista yhtään vaalitilaisuutta, jossa minulta olisi turuilla ja toreilla kysytty jakovarasta. Kestävyysvaje, kestävyysvaje, kestävyysvaje. Se on mukaelma Jyri Häkämiehen Venäjä, Venäjä, Venäjästä. Yksikään poliittinen toimittaja ei ole piireissään ns. uskottava , jos hän ei ärhäkkäästi tivaa vastausta kestävyysvajeeseen. Mitä se tarkoittaa? Se on sivuseikka. Edellytys sille, että voi kertoa mielipiteensä on, että on oma mielipide. Perussuomalaisten linja on, että ensin suomalainen työ ja yrittäminen. Sitten jos rahaa ja aikaa jää parannetaan maailmaa. Kylmät ovat kelit. Mummot ja vaarit palelevat kasvihuoneilmiön kourissa Kuusamossa. Ilmastohömpötys Kööpenhaminoineen ja Cancuneineen tuottaa lämmityslaskuun satoja euroja lisää. Suomen kansan lämmitys- ja energiakustannuksia käydään lisäämässä maailman äärissä, jotta Robert Mugabet ja Fidel Castrot saadaan mukaan ilmastotalkoisiin. Se lisää kestävyysvajetta… Euroopan Unioni on ihmeellinen järjestelmä. Se nauttii kaikkien Euroopan hallitusten, työntekijä- ja työnantajajärjestöjen, suuren rahan ja pankkipiirien sekä hyvin maasutettujen kansalaisjärjestöjen tukea, eikä silti pärjää. Lisää integraatiota huudetaan ikään kuin nykyongelmia marxilaisella sosialismilla voitaisiin ratkaista. Pahaa pelkään, että seuraava romahtaja on eurooppalainen pankkijärjestelmä. Moraalisesti kestävä pankkitoiminta on pian kannattava bisnes, sillä moraalittomat pankit romahtavat. Irlanissa voi käydä katsomassa, jos ei puhetta usko. Perussuomalaisten vaaliohjelma julkistetaan pe 25.2.2011. Vaalijuliste  ja pääiskulause julkistettiin  elokuussa Porissa. Äänestä Hyvä Suomi!
Itsenäisyyden asia ei vanhene koskaan
Hyvää Itsenäisyyspäivää sinulle, suomalainen. Itsenäisyys merkitsee ja tarkoittaa sitä, että meillä on kyky, halu ja mahdollisuudet vaikuttaa kansakuntana omaan kohtaloomme. Onnistua ja tehdä virheet. Yhdessä. Itse. Suomi on yhteinen asiamme. Itsenäisyyden asia ei vanhene koskaan.
Vaalit kerrallaan
Gallupit eivät äänestä. Kyllä ne silti hyvästä viihteestä käyvät. Olin ehdokkaana viime presidentinvaaleissa vuonna 2006. Kokemus oli hyvä ja sain hyvää kokemusta. Kun istui illasta toiseen Sauli Niinistön ja Tarja Halosen kanssa vaalipaneleissa suurelle osalle kansaa tuli kokemus, että eihän tuo ihan mahdoton mies ole, kun on samaa ojaa kaivamassa. Presidenttiehdokkuus on suurin tunnustus minkä puolueeltaan voi saada. Perussuomalaisten nousun voidaan katsoa alkaneen vuoden 2003 eduskuntavaaleissa. Vuoden 2006 presidentinvaaleista saatiin vielä lisävauhtia. Sain tuolloin runsaat 103 000 ääntä. Siinä joukossa on Perussuomalaisten kannatuksen kova ydin. Vuonna 2000 Perussuomalaisten presidenttiehdokkaana oli yliopisto-opettajani, filosofian tohtori Ilkka Hakalehto. Vaalitulos ei äänissä ollut kummoinen, mutta iässä ja armossa se oli minulle kasvun aikaa. Opin ja omaksuin syvällisen Kansansuvereniteetti-käsityksen Ilkka Hakalehdolta. Tajusin, että Itsenäisyyden asia ei vanhene koskaan. Kansansuvereniteetti merkitsee ja tarkoittaa sitä, että vain ja yksinomaan kansalla, joka muodostaa oman, muista kansoista erillisen kansakunnan, on ikuinen ja rajoittamaton oikeus päättää aina vapaasti ja itsenäisesti kaikista omista asioistaan. Kun katsoo nykyistä Euroopan Unionia niin ymmärtää, että EU-jäsenyys  on välivaihe Suomen historiassa. Tuore presidenttigallup antaa ajattelemisen aihetta. Myös minulle. Yksitoista prosenttia on iso ja hyvä lukema. Ensimmäinen ajatus on, että käydään vaalit kerrallaan. Eduskuntavaalit ovat Perussuomalaisille lopullisen läpimurron vaalit. Perussuomalaisten ja minun puolueen puheenjohtajana on uskallettava voittaa nämä vaalit. Onneksi on kokemusta; voitoista ja tappioista. Taivaasta ja helvetistä. Voi hyräillä hiljaa, kuten Rokka opetti Tuntemattomassa Sotilaassa. Näreen kohdalla alkaa tapahtua… Eduskuntavaaleihin on neljä ja puoli kuukautta. Paljon ehtii tapahtua, monta gallupia tulee ja painuu unholaan. Presidenttipeli alkaa toden teolla eduskuntavaalien jälkeen. Tai silloin kun Sauli Niinistö sanoo asiasta jotakin merkittävää. Perussuomalaisten presidenttiehdokkaasta päätetään kesän 2011 puoluekokouksessa. Se päätös ei ole riippuvainen Sauli Niinistön päätöksestä.
Täällä Timo Soini (marraskuu 2010)

Hyviä Uutisia
Totuuden esiinmarssi on alkanut. Totuus on ovela asia,  vaikka hautaisit sen kuinka syvälle, se murtautuu ajan kanssa esiin. Ja totuus tekee vapaaksi. EU-Parlamentin tiedotuksesta on saatavissa mainio postikortti, jossa kerrotaan Talous- ja Rahaliiton (EMU) olevan menestystarinan. Tämä kortti on todellinen helmi, historiallinen todiste häpeämättömästä propagandasta. Sixten Korkmania on joku ilmeisesti napauttanut kultasepän vasaralla otsaluuhun ja pling… hänelle valkeni, että rahaliitossa on valuvika! Mikä uutinen. Alkaako Suomen eliitti herätä? On johtopäätösten aika. Nyt kun paise on paikannettu, alkaa puristusvaihe. Tämä mahtinäppy on painettava pohjaan asti. EU-eliitti ja sen kansalliset myötäjuoksijat eri maissa ovat kauhuissaan. He eivät tiedä mitä tehdä. He haluavat vain, että euro pelastuisi. Minä en osaa euroa pelastaa, koska nykyinen euro ei ole pelastettavissa.  Siihen kuuluvien maiden taloudet ovat aivan liian erilaisia. Integraation lisääminen on väärä tie. Se ei toimi. Aivan kuten sosialismin lisääminen Neuvostoliiton pelastamiseksi johti  umpikujaan . Irlannin valtiovarainministeriö ” miehitetään ” EU:n ja IMF:n byrokraateilla. Kun nämä uutiskuvat tulevat Irlannissa televisiosta ulos, ponnahtaa tasavaltalaisen Sinn Feinin kannatus uudelle kymmenluvulle. Entäs mitähän miettii  EU-komission puheenjohtaja Jose Manuel Barroso, entinen maolainen kommunisti? Exit only! Tässä  tulevat hyvät uutiset: Euroopan Unioni on alkanut hajota. Tulevaisuuden Eurooppa on vapaiden ihmisten, itsenäisten kansallisvaltioiden ja toimivien  sisämarkkinoiden Eurooppa. Itsenäisyys on päivän lähempänä.
Missä EU, siellä ongelma
EU:n budjettineuvottelut ovat epäonnistuneet. Budjetin kasvattaminen kuudella prosentilla ei (onneksi) onnistunut. Banaanit ja lakritsat ovat lopussa. EU:n rahaliitto natisee liitoksissaan. Kreikan piikki pitenee ja Irlannin piikki aukeaa. Kulman takana kyyhöttää Portugali. Kataiselta loppuu käteinen. EU:lle ajetaan kovalla tohinalla uutta ja uljasta Ulkoasianhallintoa. Kuka sitä tarvitsee ja mihin? EU:n uusi perustuslaki (Lissabonin sopimus) on susi jo syntyessään. Tämän sopimuksen hyväksymisen myötä Irlantiin luvattiin töitä ja toimeentuloa. Kävin paikan päällä todistamassa Euroopan suurinta propaganda-tapahtumaa. EU voitti, Irlanti hävisi. Sinä maksat! Kepun Markku Laukkanen, joka vielä pari viikkoa sitten julisti, Eduskunnassa  että Kreikan kriisi on ohi, ” me patosimme sen ” edustaa hallituspuolueiden EU-linjaa kaikessa kirkasotsaisuudessaan. Tulee niin kovat ajat, että rotat tutisevat siltojen alla. Nyt nähdään kuinka Saksa vie ja muut vikisevät. Saksa on ainoa maa, jolla on rahaa. Muut voivat puhua mitä tahansa vakuudettomia. Espanja ja Portugali takasivat jo Kreikkaa. Tuppuraiset Tappuraisen takuumiehinä. Otetaanko kertosäe Irlannin kanssa? Missä EU, siellä ongelma? EI, jos vanhoja puolueita ja pääkirjoituksia uskoo. ” Ei ole muuta vaihtoehtoa, ei ole muuta vaihtoehtoa, ei ole muuta vaihtoehtoa…” . Tuliko tämä sinulle yllätyksenä? Oman valuuttansa säilyttäneet Ruotsi, Tanska ja Iso-Britannia eivät ole velvollisia antamaan killinkiäkään kriisimaille. Suomi on nyt niissä ytimissä ja pöydissä , missä maksulaput jaetaan. Lipposen linjalla.
Kyllä se kaatuu
Helsingin Sanomat uutisoi, että pääministeri Mari Kiviniemi olisi tarttumassa jätevesiasetuksen muutokseen. Kepulla on tuli takinlipeissä. Ei tämä asetus vesittämällä parane. Nurin se on laitettava. Koko jätevesiasetus on varsinainen typeryyden ylistys. Byrokratian voitto arjen järjestä. Maakunnassa raivo pöhköä asetusta vastaan yltyy päivä päivältä. Perussuomalaiset ovat jo pitkään vaatineet ” paskalain ” kumoamista. Kyllä se kaatuu. Kepun kantti pettää – kansan onneksi. Sitäpaitsi kyllä huonot asetukset on voitava kumota. Ei se mikään häpeä ole. Päinvastoin. Mummolaki pysähtyi kun seinään, kun vanhat puolueet ymmärsivät, mitä poliittisia seurauksia lain hyväksymisellä olisi. Perussuomalaisten kannatuksen kasvu vaikutti päätökseen.Kyllä, se kaatui! Toivomuslistalla on, että Suomen posketon EU-politiikka joutuu seuraavaksi muutoksen kouriin. Suomen nettomaksuosuus on paisunut kuin pullataikina, kuten Iltalehden la 30.10.2010 mainioissa artikkelissa osoitettiin. Kreikka-paketissa suomalaiset on hallituksen toimesta ja Eduskunnan enemmistöpäätöksellä asetettu takuuseen Kreikan holitittomasta taloudenhoidosta, tilastovääristelyistä ja vuosikausia jatkuneesta valehtelusta. Euroalue on toimimaton. Kreikat, Portugalit ja kumppanit eivät kuuluu euroalueeseen. Mikäli ne eivät saa euroalueesta potkuja, koko euroalue kaatuu seuraavaan kriisiin. Perussuomalaisten kannatus kaatuu eteenpäin. Maikkarin noteeraus oli tänään 14.6 prosenttia. Siitä ei pidä riehaantua. Vaalitulos oli viimeksi 4.1 prosenttia, sen yli mennään varmasti. Perussuomalaisten kannatuksen kasvu on hermostuttanut vanhat puolueet perusteellisesti. Osa mediastakin höperehtii hauskasti. On kiire sanoa jotakin kriittistä  tuntematta historiaa ja faktoja. Kun Perussuomalaisista puhutaan osa kommentaattoreista etsii aina ongelmia. Eikä siinä mitään. Kaikilla niitä on. Ja virheitäkin on. Jos virheet eivät ole takanapäin, ne ovat edessä päin. Pengon hieman historiaa. Historian tunteminen auttaa ymmärtämään tätä päivää. Tomittaja Tapani Kusnetsoff teki minusta tammikuussa 2007 kiertohaastattelua pieniin paikallislehtiin. Hän kirjoittaa 19.1.2007 päivätyssä haastattelussa: ” Näin sellaisen unen, että saamme äänistä 4,08 prosenttia, Timo Soini sanoo ja vaikuttaa jossain määrin edesmenneeltä puoluesihteeri Eino Poutiaiselta. ” Saimme vaaleissa 4,1 prosenttia, tuntuma oli selvä. Muistin virkistykseksi.  Viimeiset gallupit ennen  ennen viime vaaleja olivat Ylen gallupissa 2,5 prosenttia, Helsingin Sanomissa 2,0 prosenttia ja MTV3:n 2,2 prosenttia. Vaalitulos siis ylitti gallupit selvästi. Nyt väitetään, että ne alittuvat selvästi. Nähtäväksi jää. Ensi huhtikuun eduskuntavaalien tuloksesta ei vielä pidä mennä henkseleitä paukuttamaan. Minulla on suunnitelma, jonka toteutan ja vien läpi. Sitä eivät gallupit heittele. Perussuomalaisissa kaikki tekevät vaalitöitä, ja minä johdan vaalitaistelun. Saamme aikanaan sellaisen tuloksen kun ansaitsemme.
Omat lelut ja rapakon takaiset opetukset
Poliitikon ei kannata selittää. Omat eivät selityksiä tarvitse ja vastustajat eivät niitä usko. Aivan kuten hiekkalaatikolla pitää olla omat lelut ja leikki käy. Populismia? No ilman muuta! Perussuomalaisten vaaliohjelma on odotettu asiakirja. Sen julkistamista vaatii milloin Kokoomus ja milloin Kepu. Perässä karraavat Vihreät ja Vasemmistoliitto. Kukaan ei tunnu kaipaavan vanhojen puolueiden vaaliohjelmien julkaisemista. No hallituksen teot puhuvat: Edesvastuuton Kreikka-lainojen läpivienti, jätevesiasetus, ampuma-aselaki, energiavero”uudistus”, vaalirahasekoilut, esitys tasasavallan presidentin valtaoikeuksien leikkaamiseksi. Suomen EU-maksujen korotusten hyväksyminen… Olin viikon Kanadassa EU-Kanada valtuuskunnan mukana. Tutustuin öljyhiekkakenttiin Albertan osavaltiossa. Siellä sijaitsevat maailman toiseksi suurimmat öljyvarat Saudi-Arabian jälkeen. Öljyhiekan hyödyntäminen on ristiriitainen ja hankala asia. Ympäristövaikutus on selkeä. Mistä maasta ostettu öljy on ongelmatonta? Saudien ja Iranin ihmisoikeustilanteessa ei ole hurraamista ?, Meksikonlahti on jo näyttänyt merellä poraamisen riskit?,  Nigerian korruptoitunut hallitus? Chavezin Venezuela? Lista lienee loputon. Kanada on itsenäinen ja suvereeni maa. EU katsotaan hyväksi kummpaniksi, mutta ei siellä kaivata EU:n sormenheristelyä. Matkan aikana käytiin USA:ssa välivaalit. Jetlagin ryydittämänä minulla oli öitä myöten  hyvä mahdollisuus seurata vaalikamppailun loppuhuipennusta ja vaalivalvojaisia useista eri medioista. Rapa roiskui. Aina tulee lastuja, kun höylätään. Republikaanit voittivat Tea Party -liikkeen siivittämänä. Liberaali Amerikka ja norsunluutorneihinsa juuttunut maallistunut Eurooppa katsoi kauhusta kankena, kun Pick Up-miehet ja ja konservatiiviset naiset palasivat valtaan. Grillaaminen, autoilu, omakotiasuminen, aseharratus, kristillisyys, kädenvääntö, lassoaminen, miehen ja naisen avioliitto ja muu ”edistykselle” vieras kauhistus juhlii voittoa. Ilmastonmuutoksella kohkaamiselle tuli Republikaanin kokoinen este. Huh huh, vähemmästäkin menee yöunet…äh se olikin jetlagin syytä.
Kreikka ja Kanada
Kävin torstaina Eduskunnassa. Tutulta näytti. Seurasin kyselytuntia lehtereiltä ja myönnettävä on, että salin puolelle paloi mieli. Pääministeri ja valtiovarainministeri olivat Brysselissä, niissä pöydissä, joissa kuullaan mitä Ranska ja Saksa ovat EU:ssa päättäneet. Suomen hallituksen edustajat sanoivat ennen Brysselin matkaa, että Suomi ei kannata EU:n perussopimusten avaamista. Brysselissä pääministeri ilmoitti, että Suomi ei vastusta niiden avaamista. Mieli muuttui yhdentoista kilometrin korkeudessa. Keskustan kansanedustaja Markku Laukkanen, joka kansan tahdosta jatkaa Suomen Eduskunnassa ainakin huhtikuuhun asti( jatkosta ei ole varmuutta) ja joka kansan tahdosta ei päässyt EU-parlamenttiin, väitti Kreikan kriisin olevan ohi. Puhe on niin mainio, että sitä kannattaa siteerata. ” Kaikesta tärkeintähän on tässä nyt , edustaja Kallis, että Kreikan tilanne rauhoittui. Kreikka saa tällä hetkellä markkinaehtoista rahaa markkinoilta eikä ole tällä hetkellä mikään ongelmatapaus, me patosimme sen . ” Kyllä kansa tietää. Ei noin pehemeitä puhumalla EU-parlamenttiin pidä päästä. Saas nähdä pääseekö enää Eduskuntaankaan. Kauppalehti kirjoittaa, että Kreikan valtiovarainministeri  George Papaconstatinou sanoo, että Kreikan talous supistuu tänä vuonna neljä prosenntia ja ensi vuonna 2,5-3 prosenttia. Kreikan kriisi on kaikkea muuta kuin ohi. Suomen hallitus on pistänyt suomalaisen veronmaksajan Kreikan takuumieheksi. Päätös oli väärä ja kallis. Euroalueen hajoaminen on ajan kysymys. Yhteinen rahapolitiikka ei onnistu ilman yhteistä talous- ja finanssipolitiikkaa. Britit eivät punnastaan luovu ja ilman heitä ei todellista EU-liittovaltiota synny. Ei vaikka mukaan otettaisiin Turkki ja Serbia. EU:n pakkolaajentaminen on sulaa hulluutta. Lähden lauantaina Kanadaan. Olen aina kanadalaisen kohdatessani kysynyt, että miksi te ette lähetä edustajianne Capitol Hillille ja luovu omasta dollaristanne? Miksi Pohjois-Amerikassa ole Amerikan Unionia EU:n tapaan? Samat kysymykset esitän Kanadassa. Osaan kysymykseen vastatakin. Haluan, että kanadalaiset vastaavat itse. Tähän tyyliin vastaus mennee: ” Emme voi luopua suvereniteetistamme, itsemäärämisoikeudestamme, laisäädäntövallastamme, omasta raha- ja korkopolitiikastamme jne”. Totta. Itsenäisyyden asia ei vanhene koskaan. Olin talousohjelma A plussan vieraana. Olen ollut Perussuomalaisten puheenjohtajana 13 vuotta, enkä ole vuosiin  saanut tv-esiintymisestäni niin paljon myönteistä  palautetta kuin tästä. Nyt tiedän ensikäden lähteistä , että myös Kokoomuksesta on vuotoa Perussuomalaisiin Keskustan ja SDP:n lisäksi. Suomen Kuvalehti kertoo, että monet viime vaaleissa nukkuneet ovat nyt kannattamassa Perussuomalaisia. Äänestysaktiivisuuden nousu on hyvä asia. Perussuomalaisten politiikka puhuttelee kansan syviä riviä. Tehtäväni on johtaa Perussuomalaiset vaalivoittoon. Kova on urakka. Mahdollisuus tehdä poliittista historiaa on nyt. Vastus ja kritiikki kovenevat. Hanskat ovat kädessä. Vaalivoitto tulee omalla linjalla ja omalla työllä. Perussuomalaiset ovat Suomen kiinnostavin ja seuratuin puolue. Vanhojen puolueiden hermostumisen myötä pian myös arvostelluin puolue. Ahjossa kultakin karaistaan. Kyllä kansa tietää!
Ei pidä provosoitua tai ehkä vähän
Perussuomalaisten ennätykselliset galluplukemat, 14,3 prosenttia, ovat saaneet vanhat puolueet ja niiden myötäjuoksijat suunniltaan. Se ei sinänsä ole ihme. On tulossa iso syöksy eteenpäin. Professorini valtiotieteellisen ajoilta, Tuomo Martikainen, on todennut, että gallupit osoittavat, että demokratia toimii. Gallupit eivät äänestä, keskustelua ne ohjaavat ja nyt puhutaan Perussuomalaista. Asiaa ja asian vierestä. Mitä lähemmäksi tulee vuoren huippu, sitä liukkaammaksi käyvät kengät. Kiviä taskuun vaan. Daavidillekin riitti linko. Ei pidä provosoitua, kun provosoidaan, sanoi Mauno Koivisto. Neuvo on varmasti viisas. Kukaan ei ole täydellinen. Siksi pari sokeripalaa muurahaispesään. Kokoomuksen hermostuminen Perussuomalaisten kannatuksen noususta on uutta. SDP ja Keskusta lätkivät Perussuomalaisia silloin tällöin. Ei siinä mitään. Poliittinen kilpailu on vapaata ja siihen kuuluu reipas sanailu. Miksi Kokoomus on hermostunut? Heille on selvinnyt, että valtakuntaa ei voi johtaa kuten Helsingin kaupunkia, Kokoomuksen ja sen puisto-osaston vihreiden yhteiselolla. Ei, vaikka Katainenkin kannattaa sukupuolineutraalia avioliittoa. Mielestäni avioliitto on miehen ja naisen välinen liitto. En siitä vouhota sen enempää. Sinänsä on oikein ja oikeutettua, että myös Kokoomus ottaa kantaa Perussuomalaisiin. Kokoomushan mainostaa tutunkuuloisesti olevansa rennosti Asialinjalla. Parin päivän palautteen perusteella voin sanoa, että Perussuomalaisten sättiminen onnenonkijoiksi oli epäonnistunut sananvalinta. Miten niin? Populistin vaisto. Pidän reippaasta kritiikistä. Aivan maino tuore tapaus on Keskustan puoluesihteeri Laanisen ärähdys Perussuomalaisten ja SDP:n mahdollisesta yhteistyöstä. Se kuulemma tappaisi maaseudun. Se, että Keskusta vei Suomen Euroopan Unioniin ja on ollut hallitusvallassa 2003-2010  sekä SDP:n että Kokoomuksen kanssa ja pitänyt hallussaan maatalousministerin salkkua koko tuon ajan, ei merkitse mitään. Haja-asutusalueiden jätevesiasetus on Keskustalle vain tiedotusongelma – meille muille todellinen ongelma. Politiikka on tehnyt paluun. Kansa puhuu politiikkaa. Äänestysprosentti nousee, kun on todellisia vaihtoehtoja. On mielenkiintoista nähdä mitä vihreät seuraavaksi keksivät? Tuskan täytyy olla suuri. Homo- ja ilmastokortti on jo käytetty, eikä viisari ole värähtänyt. Miksi Kokoomuksen kannatus ei ole pudonnut viime vaaleista 0,5 prosenttia enemmän? Vastaus löytyy puhemiehen korokkeelta. Suomen kansan oikeutettu ärtymys Kreikan takaajaksi asettumisesta ei ole mennyt Kokoomuksen piikkiin siitä yksinkertaisesta syystä, että Sauli Niinistö on kertonut olevansa eri mieltä.
Lopputiivistelmä Kyproksella EU-parlamentin tiedotustoimistolla, 14.10.2010 Nicosia

Vanhojen puolueiden valtioneuvosto
Kepun kansanedustaja Hannes Manniselle voisi antaa syöttöpisteen. Kiekko napsahti lapaan ja verkko heilahti. Vanhat väsyneet puolueet ovat rypeneet vaalirahasotkuissaan kuukaudesta toiseen ja ratkaisuksi suomalaisen politiikan moraalikatoon haikaillaan näiden puolueiden yhteishallitusta. Vanhat puolueet ovat tottuneet siihen, että kaksi niistä nauttii vallan makeudesta ja kolmas odottaa komerossa vuoroaan. RKP:lle käy kaikki niin kuin aina. Keskusta on kaaostilassa; jätevesiasetus vie mummoilta rahat ja kepulta äänet. Jarmo Korhonen ymmärtää tämän, vaikka Korhosta ei muuten ymmärtäisikään. Hannes Mannisen demokratiakäsityksen mukaan Kepun pitää olla hallituksessa vaalituloksesta huolimatta. Ei Manninen kepun ensimmäinen humoristi ole, vielä muistamme Eino Uusitalon, joka hetken muutamia kuukausia ennen Urho Kekkosen ylipitkän valtakauden katkeamista terveydellisistä syistä, ehdotti Kekkoselle vielä yhtä jatkokautta! Uusitalon oppi on Neuvostoliitossa/Venäjällä voimissaan, Lenin makaa balsamoituna mausoleumissaan. Keskustan Manninen haluaisi balsamoida vanhat puolueet hallitukseen. Ne voidaan sieltä siirtää Kiasmaan; Mannisen mausoleumiin. Ei ole ihme, että rivikeskustalaisilla alkaa kasvaa sarvi päähän omia mahti-Mannisia kuunnellessaan. Minkälainen olisi Mannisen ministerilista? Mannisen avaus oli niin mielenkiintoinen ja syvästi harkittu, että jatkoa varmasti seuraa. Lapa on jäässä syöttöä varten.
Perussuomalaiset luupin alla
Perussuomalaisten kannatuksen kasvu ihastuttaa ja vihastuttaa. Puolueen perustajajäsenenä ja pitkäaikaisena puheenjohtajana olen tyytyväinen puolueen vetovoimasta. Kannatuksen kasvun suurin syy on puolueen itsenäisyys ja ryvettymättömyys. Perussuomalaiset koetaan vaihtoehdoksi. Puolueella oma linja ja omat tekemiset. Vanhat puolueet ja heidän myötäjuoksijansa kyselevät Perussuomalaisten linjan perään. Äänestävä kansa tietää; sieltä se kannatus kumpuaa. Palan painikkeeksi voi lukea Perussuomalaisten ohjelmat, ne ovat kaikki voimassa. Tunnen henkilökohtaisesti satoja Perussuomalaisten jäseniä; kansan syvien rivien elämänkokemus ja käytännön tieto ja taito ovat minulla jatkuvasti apuna ja oppaana. Perussuomalaiset on kiinnostava ja vetovoimainen puolue. Oma pieni osansa Perussuomalaisten kannatuksen kasvussa ovat kaikenkarvaiset puoluetta kritisoivat hörhöt; asiaton arvostelu sataa suoraan Perussuomalaisten laariin. On luonnollista, että asioihin kantaa ottava puolue herättää myös vastustusta. Demokratiassa erilaiset mielipiteet ovat luonnollisia ja poliittinen kilpailu sallittua ja toivottavaa. Äänestäjillä on valinnanvaraa sekä linjassa että henkilöissä. Itsenäisen puolueen ei tarvitse kysyä lupaa omaan linjaansa kilpailijoilta. Perussuomalaiset tekevät omat päätöksensä. Perussuomalaiset ovat myös kiinnostava tutkimuskohde. Puolue on luupin alla. Olen hieman hämmästynyt siitä, että puolueen menestyksen ” salaisuutta ” ei ole ymmärretty.  Tutkijoille ja analysoijille sanon; pystytte parempaan. Ennakkoluulot estävät näkemästä. Taloustutkimus teki Ylen uutisille  tutkimuksen  Perussuomalaisten kannattajista helmikuussa 2009. Otos oli n 8500. Se on pätevä paperi, tosin pian päivityksen tarpeessa. Tutkimuksen mukaan Perussuomalaiset lukeutuu poliittiseen keskustaan, olematta Suomen Keskusta. Perussuomalaiset on todellinen työväestön puolue. Omasta kokemuksesta tiedän, että todellisia pienyrittäjiä on puolueen äänestäjä- ja kannattajakunnassa huomattavan paljon. Vasemmisto-oikeisto-asteikolla 1-10, Perussuomalaiset saavat arvon 5,4; suomalaisten keskiarvo on 5,5.  Siis aivan aavistuksen keskustasta vasemmalle. Puheet äärioikeistosta ovat naurettavia ja perusteettomia. Siksi sillä leimaaminen ei yksinkertaisesti toimi. Valhe ei vedä. Politiikassa on oltava oma suunnitelma, muuten on osa muiden suunnitelmaa. Vastaan puheenjohtajana Perussuomalaisten politiikan sisällöstä ja vaalistrategiasta. Kysymys on johtamistavasta. Oman käsitykseni mukaan menestyksekäs poliittinen johtajuus edellyttää seuraavia asioita: 1) Täyttä sitoutumista ja uskollisuutta. 2) äärimmäistä kärsivällisyyttä. 3) kykyä luoda ideologia. 4) Muut asiat, joita on paljon. Johtamisen edellytyksenä on oman kannattaja- ja jäsenkunnan luottamus. Se minulla on.
Ilmastosta ja intistä
Olipa kerran kuningas. Hän eleli Brittein saarella. Kansa rakasti kovin hallitsijaansa ja toivoi, että taitava kuningas pystyisi vaikuttamaan vuoroveden liikkeisiin. Suosittu kuningas päätti yrittää. Hän meni meren rantaan ja teki kaikkensa. Tulosta ei tullut. Ilmastonmuutos on nykyajan megatarina. Ihmisen osuus ja voima tähän ilmiöön on todentamatta. Ilmastonmuutos on hyvä vihollinen. Sen varjolla voidaan perustella ja perustellaan melkein mitä tahansa. Veroja voidaan korottaa, lihansyöntiä paheksua, tietulleja kannattaa, EU:n valtaa kasvattaa ja ties mitä muuta, koska pitää vastustaa ilmastomuutosta. Vihreät kuninkaat tai paremmin kuningattaret voivat mennä meren rantaan kuten vanhan tarinan kuningas ja lopputulos on sama. Mieleeni tulevat 1980- luvun opiskeluaikojeni rauhanmarssit. Lännen pahat ydinaseet olivat vaarallisia maailmanrauhan kannalta, idän rauhanaseet eivät. Marssit on marssittu. Maailma ei ole ydinaseeton, eikä maailmanloppua tullut. — Risto Siilasmaan työryhmä väläyttää yhtenä palvelusaikana nelikuukautista inttiä. Sillä koulutuksella ei tarvitse lähteä maailmaa pelastamaan sen paremmin Somalian rannikolle kuin Afganistaniinkaan. Jotta neljän kuukauden intti ei tulisi liian raskaaksi kropalle ja mielenterveydelle voitaneen joka toisesta päivästä tehdä kasviruokapäivä. Se esitys jäi kyllä työryhmältä tekemättä, mutta kyllä joku vihreä kansanedustaja voi ottaa asian omakseen. Ja totta kai – sivari neljään kuukauteen. Paavo Eduskuntaan! Perussuomalaisten Jussi Niinistö esitti fiksusti perussuomalaisten mielestäni järkevät kannat työryhmän tuloksia puntaroineessa keskustelussa. www.jussiniinisto.fi
Kansainvälistä politiikkaa
Kommunistinen diktatuuri Pohjois-Korea on puoluekokoustunnelmissa. Suurta johtajaa seuraa rakas johtaja tai peräti rakas ja suuri ja ennen kaikkea uusi johtaja. Ja johdettavat vakuuttavat , että uusi kommunistipomo ui moottorivenettä nopeammin vastavirtaan oman kansansa puolesta. Kim Il-Sung, Kim Jong- Il ja Kim Jung Un, nepotismia polvesta toiseen. Missä nyt luuraavat Amnesty International, Naiset rauhan puolesta, Rauhanpuolustajat ja ns. ihmisoikeusjärjestöt? Kuulisin mielelläni odotuksianne ja kannanottojanne Pohjois-Korean kommunistipuolueen puoluekokouksesta. Greenpeacen puhumattomuudesta päätellen luonto voi Pohjois-Koreassa paremmin kuin Suomessa. Siitäkin kuulisin mielelläni. —- Kävin tänään Brysselissä kuuntelemassa tohtori Soner Cagaptayta, joka toimii Georgetownin Yliopiston vierailevana professorina. Hän on erikoistunut Turkin tilanteeseen. Hänen näkemyksensä oli, että Turkista tulee ajan oloon EU:n jäsen. Aikajänne on noin kaksikymmentä vuotta. Asian ratkaisee suurvaltapolitiikka. Turkki miehittää tällä hetkellä EU-maa Kyproksen pohjoisosia. On aika erikoista, että EU-jäseneksi pyrkivä maa miehittää osaa EU-jäsenenä olevaa maata. Tosiasia on, etteivät 700 000 kyproslaista voi estää 73 miljoonaisen Turkin jäsenyyttä, jos Ranska ja Saksa siihen suostuvat. Iso-Britanniahan kannattaa Turkin jäsenyyttä. Entäs Suomi? Herrat ovat puolesta ja kansa vastaan. Ja kansalta ei kysytä. Ei miltään kansalta. —- Euroopassa lakkoillaan. Leikkauspaketit ja eläkeiän nostot saavat vuvuzelat soimaan. Ei talous marssien kasva. Silti on ymmärrettävää, että pankkien puleerausten maksajiksi joutuvat ihmiset purkavat kiukkuaan. Suomessakin vanhat puolueet vakuuttavat, että muuta vaihtoehtoa ei ole kuin olla mukana Kreikan tukipaketeissa. Kyllä on. Slovakia kieltäytyi! Eikä ole vielä maa Slovakiaa nielaissut. Pari viikkoa sitten totesin plokissa , että Irlanti on seuraava Kreikka. Vesi nousee. Vuosi sitten EU-perustuslakiäänestyksen alla todistin paikan päällä suurinta aivopesua mitä olen läntisessä demokratiassa nähnyt. Kyse oli EU-perustuslakikansanäänestyksestä. Irlanti makaa nyt niin kuin petasi. Työtä ja vaurautta ei  synny sopimuspaperilla. EU plays, Germany pays. EU pelaa, Saksa maksaa. Euro ja EU pysysvät pystyssä juuri sen aikaa kun Saksa kustantaa. Muilla ei ole rahaa. Kreikka ja Espanja miksei Irlantikin ovat maita, jotka eivät yhteisvaluutta eurossa pärjää. Lopputulos on deflaatiokierre ja lopulta konkurssi. — Miksi kutsutaan henkilöä, joka haluaa pitää lainsäädäntövallan ja budjettivallan omassa maassaan, oman kansanedustuslaitoksensa käsissä? Populistiksi!
Kovat lukemat
Gallupit eivät äänestä. Ne kuulevat ääniä. Mittaavat mielialoja. YLE:n juuri julkaistu puoluegallup on historiallinen. Perussuomalaisten kovat lukemat, 12,5 prosenttia, saavat vauhtia vanhoihin puolueisiin ja muutamiin muihinkin. Pääkirjoituksiin tulee pähkäiltävää. Olen ollut Perussuomalaisten puheenjohtajana 13 vuotta. Homma on ollut mieluisa. Otan kiitollisin mielin vastaan kannatuksen kasvun. Työllä ja tekemisellä on merkitystä. Yhdessä Perussuomalaisen kentän ja kannattajien  kanssa olemme onnistuneet tekemään Perussuomalaisista merkittävän puolueen. Puolue on merkittävä, kun se vaikuttaa yhteiskunnalliseen keskusteluun ja ilmapiiriin sekä poliittisiin päätöksiin. Politiikan uskottavuus on Suomessa kärsinyt paljon. Vanhojen puolueiden vaaliraharappio rehottaa, eikä loppua näy! Paljon ja riittävästi on silti vielä jäljellä – Sinun äänesi. Kun äänestät, Sinut lasketaan. On turha väittää, ettei politiikalla ole merkitystä. On sillä merkitystä miten ja kuka asioitasi hoitaa. Millaisia lakeja laaditaan ja budjetteja rakennetaan. Politiikan sisältöön saadaan parempia ratkaisuja äänestämällä. Yhtään ääntä ei ole vielä annettu. Niitä annetaan ensi huhtikuussa ja pyrin siihen, että sekä äänestysvilkkaus että Perussuomalaisten kannatus nousevat. Suomi ja suomalainen ovat  äänen arvoiset. Perussuomalaisten noususta ei puhuttaisi mitään, jossa sillä ei olisi mitään merkitystä. On sillä. Suomessa puhutaan taas politiikkaa! Se on hyvä asia. Perussuomalaisten kannatuksen nousun syyt ovat moninaiset. Minulla on vennamolaisuudesta ja perussuomalaisuudesta pitkä käytännön kokemus. Kumpikaan ei ole yhden asian liike. SMP:n suurta vaalivoittoa vuonna 1970 edelsi merkittävä kuntavaalivoitto 1968 ja presidentinvaalit samana vuonna, jossa Veikko Vennamo pärjäsi hyvin. Vennamon karismaattinen persoona ihastutti ja vihastutti. Pakotti ottamaan kantaa. Perussuomalaisten varsinainen nousu alkoi vuoden 2006 presidentinvaaleista ja sai kimmokkeen ylöspäin vuoden 2008 kuntavaaleista, jossa Perussuomalaisille syntyi reilusti yli  neljästäsadasta valitusta kuntavaltuutetusta valtakunnallinen ja kannatuksensa äänestäjiltä saanut  vaikuttajajoukko puolueen  piiriorganisaatiota täydentämään. Perussuomalaisten kannatukseen vaikuttavia tekijöitä on lukuisia. Puolue on monikärkiohjus , multi-issue party. Kovat lukemat eivät sokaise Perussuomalaisia. Maratonia ei voiteta kolmenkympin kohdalla. On silti parempi olla hyväkuntoinen kuin huonokuntoinen, kun verimitta otetaan ja loppukiri alkaa. Suomen vaalit voitetaan Suomessa. Annetuilla äänillä. Perussuomalaisten eduskuntavaalilistat ovat viimeistelyvaiheessa. Kaikki halukkaat eivät mahdu listoille. Tämä tosiasia ottaa joihinkin kipeästi. Todellinen Perussuomalainen kestää sen. Yksi asia Perussuomalaisten nousussa on havaintojeni mukaan täysin selvä. Naiskannattajiemme määrä on kasvanut selvästi. Sen näkee, kuulee ja tuntee.
Irlanti seuraava Kreikka?
Noin vuosi sitten Irlannissa järjestettiin kansanäänestys EU-perustuslaista. Siis toinen äänestys kertaalleen hylätystä EU-perustuslaista, siitä pilkkuakaan muuttamatta. Siitä EU-perustuslaista, josta Suomessa ei järjestetty kansanäänestystä. Pakkopulla syötiin Irlannissa toisella syöttämisellä. Pitkämuistisena keski-ikäisenä miehenä olen seurannut Kyllä-puolen lupausten toteutumista. Mitä luvattiin? Töitä ja vaurautta. Siis EU-perustuslailla! Kuinkas kävi? Pari viikkoa Kyllä-tuloksen jälkeen suuri monikansallisen firma, joka oli anteliaasti rahoittanut Kyllä-kampanjaa antoi potkut sadoille työntekijöilleen. Esimerkkiä on seurattu. Irlannilla ei ole enää pitkä matka Kreikan tilanteeseen. Irlannista lähtee joka päivä lentokonelasteittain nuoria taistelemaan paikasta auringossa USA:aan ja Kanadaan. Työttömyys on pahentunut vuoden aikana räjähdysmäisesti. Kymmenet tuhannet siirtotyöläiset ovat palanneet Puolaan, Latviaan ja Liettuaan. Irlannissa on 300 000 tyhjää asuntoa. Asuntokupla romahti. Korot ovat alhaalla( EU:n ansiota), mutta pankit ovat lähes konkurssissa, eikä lainaa saa. Irlanti on minulle rakas maa, olen käynyt siellä parikymmentä kertaa. Silti. Samat sadonkorjuun lait koskevat kaikkia. Sitä niität mitä olet kylvänyt. Sauli Niinistö kritisoi eilen ajankohtaisohjelmassa Kreikka-pakettia. Hyvä niin, sillä kyse on jatkokertomuksesta. EU vastaa talouskriisiin keskittämällä budjettivalvontaa Brysseliin. Niin tehtiin Neuvostoliitossakin. Kyllä Moskova tiesi. Niin kauan kuin tiesi. — Ruotsissa on vaalit viikonloppuna. Siinä riittääkin taas taivastelemista.
Perussuomalaiset – aikaansa edellä
Vanhat puolueet vähättelevät Perussuomalaisia. Tämän tien tulokset näkyvät tuoreissa gallupeissa. Ylimielisyys ei vie eteenpäin. Perussuomalaisten ideat ja keskustelunavaukset kuitenkin kelpaavat. Maahanmuutosta, sen haasteista, mahdollisuuksista ja ongelmista puhuvat kaikki. Hallituksen ” vihreä verouudistus ” saa kasvavaa kritiikkiä. Ei ole olemassa vihreitä, sinisiä tai punaisia veroja. On vain veroja, jotka kansa maksaa. Perussuomalaiset ovat kritisoineet vihreydellä ratsastamista. Veikkaukseni on, että Kokoomus ei enää julkaise ilmoituksia vihreytensä eri sävyistä. Veroista puhuttaessa kyse on usein mielikuvista. Puhutaan kauniisti kulutuksen tai saastuttamisen verottamisesta, kun tosiasiassa halutaan verottaa eläkeläisiä, tukien varassa eläviä, pienyrittäjiä ja syrjäseudulla asuvia. Palkansaajia Suomessa on n 2,2 miljoonaa, mutta kulutusverojen maksajia on koko väestö eli n 5,3 miljoonaa. Kulutusveroilla päästään kiinni koko väestöön ja seurauksena tuloerot kasvavat. Vihreyden varjolla päästään verottamaan kaikkia! Perussuomalaiset vastustavat pakkoruotsia. Meitä on väitetty jopa vihaavan ruotsinkielisiä suomalaisia. Se ei ole totta. Emme vaan hyväksy pakkoruotsia Suomessa. Kritiikki pakkoruotsia kohtaan on voimistunut. Viimeinen sysäys tähän suuntaan tuli ilmi Keski-Pohjanmaan suuntatumisvalinnassa Etelä-Pohjanmaan ja Pohjois-Pohjanmaan välillä. Kepukin horahti hereille. Perussuomalaiset ovat puolustaneet Tasavallan Presidentin valtaoikeuksien säilyttämistä. Tätä mieltä ovat myös Sauli Niinistö ja Tarja Halonen. Tosiasia on, että vain Perussuomalaisten Raimo Vistbacka vastusti Tasavallan Presidentin valtaoikeuksien leikkaamista ns. Taxellin komiteassa, jossa kaikki muut puolueet olivat valmiita silpomaan Tasavallan Presidentin valtaoikeudet. Täm komitean valmistelun perusteella hallitus nyt ajaa valtaoikeuksien leikkaamista. SDP, Eero Heinäluoman johdolla mellehtii valtaoikeuksista. Taxellin komiteassa SDP:n edustajat Johannes Koskinen ja Heli Paasio hyväksyivät hallituksen nyt ajaman linjan. Mikä on SDP:n linja? Perussuomalaiset sanoivat jo Kreikan avustuspakettia sorvattaessa, että emme saa lainaamiamme rahoja takaisin. ” Perussuomalaisten populismi rehottaa sanottiin ” ? Nyt tuskin Suomesta löytyy henkilöä , joka uskoo, että lainaamamme rahat saadaan takaisin. Perussuomalaisten aloitteita kommentoidaan keskustelupalstoilla ahkerasti. Puolesta ja vastaan. Hyvä niin. Kun itse vedämme vaalivankkureita ja kilpailijamme työntävät niitä, ne liikkuvat. Politiikassa ei pidä hermostua. Voitat naurun, voitat asian. Menetät malttisi, häviät asian.
Timo Soinin puheenvuoro täysistunnossa Strasbougissa 7.9.2010

EFD-ryhmän puheenjohtaja Nigel Faragen suoraa puhetta
EFD-ryhmän puheenjohtaja Nigel Faragen suoraa puhetta 7.9.2010 Strasbourgin täysistunnossa. Katso video ja arvioi itse.
Hölmöilyä hölöstööpissä
Täällä Strasbourg. Komission puheenjohtajana Jose Manuel Barroso piti puheen ” Unionin tilasta ”. Suurinta porinaa ei saanut aikaan itse puhe vaan  vanhojen EU-puolueryhmien puheenjohtajien hanke raharangaistuksen uhalla ” pakottaa ” edustajat kuuntelemaan Barroson puhetta. Euroedustajat ilmoittautuvat läsnöoleviksi istuntoon kirjoittamalla nimensä läsnäololistaan. Vanhojen europuolueiden puheenjohtajat suunnittelivat, että Barroson puheen aikana kolmeen kertaa testataan, että edustajat ovat paikalla ja kuittaavat läsnäolonsa nappia painamalla. On EU:lla ongelmat! Onko Barroso sen tason puheenjohtaja, jota täytyy tulla kuulemaan sakon uhalla? Itse puhe oli byrokraattien kirjoittama ja Barroson sisälukema. Palo puuttui. Mielenkiintoista oli, että kovalla kohulla valittu EU-presidentti Herman Van Rompuy ei ollut edes paikalla. Käytävätieto kertoo, että hän ei tullut, koska ei saanut puhua ensimmäisenä. EU:n ulkoministeri Ashton taas oli Kiinassa. Tämä on ” Unionin tila ”. Korkeat herrat ja rouvat ei ole paikalla, mutta edustajille viritellään sähköpaimenta. Hölmöilyn huippu on, että EU: puheenjohtajamaana toimii parasta aikaa Belgia, jolle ei ole vaalien jälkeen saatu muodostettua edes hallitusta! Belgiaa ei johda kukaan, mutta Belgia johtaa Euroopan Unionia!!! EU:n ongelmiin tarjotaan Neuvostoajan ratkaisuja. Kun Neuvostoliitto oli ongelmissa ratkaisuksi tarjottiin lisää sosialismia. Kun EU on ongelmissa tarjotaan ratkaisuksi lisää integraatiota. Lopputulos on ajan oloon sama. ***** EFD-ryhmän puheenjohtaja Nigel Faragen suoraa puhetta 7.9.2010 Strasbourgin täysistunnossa. Katso video ja arvioi itse .
Äänestysinto nousee
Vaaliosanotto Suomessa on laskenut kuin lehmän häntä. Eduskuntavaaleissa jäätiin viime kerralla alle seitsemänkymmenen prosentin. Tähän tulee ensi huhtikuussa parannusta. Miten niin? Eikö vaalirahaskandaalin ryvettämässä Suomessa pitäisi käydä päinvastoin? Oma käsitykseni perustuu pitkään kokemukseen ja henkilökohtaiseen palautteeseen sekä jatkuvaan keskusteluun suomalaisten kanssa. Mitään gallup-tietoa äänestysaktiivisuuden noususta ei ole julkaistu. Luotan poliittiseen vaistooni. Perussuomalaiset ja minä olemme auttamatta jälkijunassa, jos seuraamme gallupeja. Perussuomalaisten nousu on ollut aistittavissa jo viime presidentinvaaleista lähtien. Kuntavaalit olivat ratkaiseva sysäys eteenpäin. Perussuomalaisten uusista valtuutetuista suurimmalla osalla ei ole poliittista taustaa muista puolueista. Perussuomalaiset ovat aktivoineet kokonaan uusia ihmisryhmiä politiikkaan ja tulokkaita on myös valittu valtuustoihin. Ilta-Sanomat oli selvittänyt Taloustutkimuksen avulla gallup-nousun taustoja. Suurin merkittävä lisäpotin tuoja on nukkuvat äänestäjät, sitten entiset SDP:n ja Keskustan äänestäjät. Kokoomuskin on alkanut vuotamaan…Palautetta tulee etenkin perusarvokokoomuslaisilta. Perussuomalaisten kannatuksen nousu nostaa äänestysintoa. Osa lähtee äänestämään Perussuomalaisia, osa vastavoimaa Perussuomalaisille. Perussuomalaisista puhutaan työpaikoilla, kapakoissa,kadunkulmissa, toreilla ja keskustelupalstoilla. Rapakin lentää; se kuuluu asiaan, sillä aikaiset oivaltajat ovat usein yhteiskunnan antenniosastoa. Kolmen vanhan pääpukaripuolueen kannatus on melko tasaista. Tämä lisää kiinnostavuutta. Keskisarjassa katsotaan Perussuomalaisten, Vihreiden ja Vasemmistoliiton nokkimajärjestys. Perussuomalaisten kannattama pakkoruotsin poisto hermostuttaa RKP:n kannattajat liikkeelle. Kristilliset ovat vaikeuksissa, mutta toivoa on. Eduskunnan ulkopuolisissa ryhmissä propellihatut jylläävät ja heihin tulee lisää intoa, kun heihin kiinnitetään vähän huomiota. Äänestysinnon nousulla on vaikutusta vaalin tulokseen. Mitä enemmän äänestysinto kasvaa sitä paremmiksi käyvät Perussuomalaisten ja SDP:n mahdollisuudet. Alhainen äänestysosantto sataa eniten Kokoomuksen ja Vasemmistoliiton laariin. Ne saavat parhaiten kannattajansa liikkeelle, oli tilanne mikä hyvänsä. Yksi prosentti äänistä merkitsee viimeaikaisilla äänestysprosenteilla karkeasti noin 30.000 ääntä. Perussuomalaisten gallup-nousu viimevaaleista on yli kuuden prosentin luokkaa eli noin 180.000 ääntä entisten 112.000 lisäksi. Se on suomalaisissa olosuhteissa valtava nousu. Tuo nousu ei voi yksin tulla entisiltä vanhojen puolueiden äänestäjiltä, nukkuvia on herännyt. Yhtään ääntä ei vielä ole annettu. Kun Perussuomalaiset jatkavat samalla johdonmukaisella peruslinjalla, reilu vaalivoitto on otettavissa. Se edellyttää, että iso osa nukkuvista herää ja äänestää Perussuomalaisia. On varma, että Perussuomalaiset on tällä hetkellä Suomen tutkituin (ja hutkituin)puolue, kannatuksen kasvun syyt ovat syynissä. Pro-gradutöitä tehdään sekä puolueesta että henkilöistä. Syyt löytyvät, kuten aarteetkin, kun kaivaa oikeasta paikasta. Karttakaan  ei olisi pahitteeksi. Strasburg (EU) kutsuu tänään maanantaina. Siinä on yksi syy. Missä EU, siellä ongelma. Tänään ja huomenna.
Kolme päivää elämää
Minulta kysytään usein millaisia päiväsi ovat. Päätin pitää kirjaa kolmesta päivästä ja tässä on tulos. Viime maanantaina oli Perussuomalaisten eduskuntaryhmän kesäkokous Porvoossa. Osallistun edelleen puolueen puheenjohtajana aktiivisesti ryhmän kantojen muodostamiseen ja linjojen vetämiseen. Porvoon torilla oli mediaa kuin Nasserin hautajaisissa. Selvitin parhaani mukaan Perussuomalaisten vaalinäkymiä, ohjelmatavoitteita hallitusneuvotteluissa ja politiikkamme sisältökysymyksiä yleisesti. Matkalla Porvoosta lentokentälle purin soittopyyntöjä, joita oli toistakymmentä, samaten tekstiviestejä. Huolia oli soittajilla monenmoisia; vakuutusasiaa, Naturaa, ehdokkaaksi haluvia, ideoita budjetin tasapainottamiseksi muutamia mainitakseni. Lentomatkalla Brysseliin luin Kauppalehden, Finacial Timesin ja professori Bentin mainiota Ateismin harhat kirjaa. Sirpa Pietikäisen kanssa mentiin samalla kyydillä parlamenttiin. Pidin klo 19.00 toimistopalaverin avustajieni Hannen ja Manuelin kanssa. Kävimme läpi tämän ja ensi viikon ohjelmaa, tapaamis- ja vierailukutsuja Suomessa ja ulkomailla. Päivän päätteeksi otin O’ Farrelsissa yömyssyn lehdistöpäällikkömme Hermann Kellyn ja avustajieni kanssa. Sähköpostit jäivät tiistaille. Tiistai alkoi aamupalaverilla avustajieni kanssa, mediakatsaus, jätimme komissioille kysymyksen (jälleen kerran) Natura-asiasta, kahlasin läpi sähköpostit, jotka oli minulle jätetty. Niitä oli yhteensä 127 kappaletta. Vastasin niin moneen kuin ehdin. Päivän aikana spostia tulee satakunta lisää, puhelin soi n 70 kertaa, muutamaan pystyin vastaamaan. Tekstareista vastasin kaikkin, 28 kappaletta oli päivän saldo. Muutamasta tuli hyvä mieli. Päivän aikana kävin neuvottelut ryhmän pääsihteeri Emmanuel Bordezin kanssa, puhuin myös Raimo Vistbackan, Jukka Jusulan, Matti Putkosen ja kymmenkunnan muun puolueaktiivin kanssa. Mediaankin meni pari puhelua ja kotiin kanssa. Illalla kävin keskustelut ryhmän puheenjohtaja Nigel Faragen kanssa. Totesimme yhdessä, että Kreikan talous on vielä luultuakin heikommassa kunnossa. Nigelin mukaan Britanniasta tulee lähiaikoina ilmi poliittinen skandaali… Hän tuskin tarkoitti tänään julkaistua Tony Blairin muistelmateosta. Keskiviikkoaamuna sähköposteja, soittoja, tekstareita pari tuntia pääasiassa Suomeen. Sanelin pakinan Lapin radioon. Iltasanomille kerroin mielipiteeni Jyrki Kataisen tuoreimmasta ulostulosta. Lounas Puolan Bronislaw Komorowskin vierailun kunniaksi. Ryhmämme työvaliokunnan puheenjohtajana edustin Vapaata ja Demokraattista Eurooppaa. Ohessa hyvät keskustelut brittikonservatiivien ryhmäpuheenjohtaja Timothy Kirkhopen ja Euroopan kansanpuolueen ulkopolitiikka-asiantuntija Jacek Saryusz-Wolskin kanssa. Tiina Sivonen toimistolta ilmoitti, että kolarissa kuolleen ystäväni kukka-asia on kunnossa. Luonnostelin muistopuhetta Tapsalle lauantaiksi. Tuli surullinen olo. Järjestelin loppusilauksen Kuopion piirin piirikokousviikonlopulle marraskuussa. Tätä kirjoittaessa valmistaudun vielä tapaamaan TAKU-järjestön edustajat Suomesta. Taide- ja kulttuuriporukka odottaa minua klo 18.00. Sitä ennen katsotaan vielä postit ja viestit. Laiska työnsä luettelee. Yritin kuitenkin. Olen ollut puolueen puheenjohtajana 13 vuotta. Ei tämä homma helpommaksi ole tullut. Toisaalta ei tässä jouda pelkäämään saati valittamaan. Teen sen mitä osaan ja pystyn. Iltalukemisena on pari mukavaa muistiota ja Perussuomalaisten eduskuntavaaliohjelman pohjatekstejä. Niin ja kesken on myös Heikki Turuselta saatu kirja… hyvää jaksaa lukea kauan.
Eduskuntaryhmän kesäkokous pidettiin Porvoossa 30.8. 2010
Mediat piirittävät Soinia Porvoon torilla.
Mitta on täyttymässä
Gallupit eivät äänestä, eikä mikään herneenvarsi yllä taivaaseen asti. Perussuomalaisten gallup-kannatus jatkaa nousuaan. Yhtään ääntä ei ole vielä annettu, eikä mielipidekyselyistä pidä riehaantua. Kansan syvien rivien mielialoista mittaus sen sijaan kertoo. Mitta alkaa olla täynnä. Mitä ja miksi? Vaaliraharappio, Kreikka-poskettomuudet, maahanmuuttopolitiikan epäkohdat, ”kuntauudistus”, pienyrittäjien kokema byrokratia, naurettavat EU-säännökset ja työväestön unohtaminen. Nämä ovat toptenissä. Yksi on ylitse muiden. Uusin vouhotus ja suuri pöhköys on ” vihreä verouudistus” . Suomeksi sanottuna maalta pakottaminen ja kaukolämpöasuntojen kuristaminen. Valtiovallan toimesta tehtävä kustannustason nousu on hölmöläisten hommaa. Hallituksen energiaverouudistus on heitettävä romukoppaan. Vihreät ovat menettäneet aloitteen politiikassa. Homoliittojen esiinnosto vihreän ydinvoimamahalaskun jälkeen ei pitkälle kanna.  Perussuomalaiset eivät myötäile vihreitä tai kilpaile ” vihreydessä ”. Vanhat puolueet ovat liehakoineet suvaitsematonta vihreistöä. Ei kannattaisi – ei henkisesti, poliittisesti  saati taloudellisesti. Eduskuntavaaleista tulee mielenkiintoiset ja kovat. Kansa puhuu politiikkaa ja on kiinnostunut siitä. Perussuomalaisten kannatus on 10,7%. Se on paljon. Silti 90 prosenttia kannattaa muita puolueita. Jalat maassa jatketaan. Perussuomalaisten vaalitiimi ja suunnitelma on valmis. Eteneminen jatkuu tieuran suunnassa. Harkiten ja hökeltämättä. Gallupit, nousut ja laskut, tulevat ja menevät. Annetut äänet ratkaisevat.
Pari sanaa budjetista ja Slovakiasta
Hallitus hyrisee (itse)tyytyväisyyttään. Se on itse repinyt budjettiinsa aukon, jota paikataan energiaveroja korottomalla. Tämä iskee kaikista kipeimmin pieni- ja keskituloisiin ihmisiin. Valtiovetoinen kustannustason nostaminen on hölmöläisten hommaa. Inflaatio kiihtyy, ostovoima hiipuu ja paine kilpailukykyä rapauttaviin palkkaratkaisuihin kasvaa. Maakaasua esiteltiin  muutama vuosi sitten puhtaana ja edullisena energiana. Ei esitellä enää. Turpeen käyttöä puoltaa kolme seikkaa, eikä niistä yksikään ole puhtaus. Ne ovat 1) huoltovarmuus 2) aluepolitiikka 3) työllisyys Kannatan turpeen käyttöä osana Suomen energiapolitiikkaa. Vihreä verouudistus on humpuukia; ei ole olemassa vihreitä, sinisiä tai punaisia veroja, on vain veroja, jotka Sinä maksat! Työllisyysmäärärahojen supistaminen, kun maassa on 300 000 työtöntä, on kylmäsydämistä kamreeripolitiikkaa. Nuoriso- ja pitkäaikaistyöttömyys tulee taloudellisesti, sosiaalisesti ja inhimillisesti kalliiksi. Budjetista löytyy paljon karsittavaa, kun halua on; Kehitysavusta voi ottaa 250 miljoonaa, Venäjän lähialue”yhteistyöprojektit”, maahanmuuton kustannukset, suurvalta Britannialle maksettavat EU-jäsenmaksuhelpotukset, puoluetuet, Kreikka-paketit, muutamia mainitakseni ovat Perussuomalaisten karsintalistan kärjessä. Perussuomalaisten eduskuntaryhmä käsittelee budjettiesitystä kesäkokouksessaan Porvoossa maanataina 30.8. Sieltä meikäläinen lähtee Brysseliin; Pimeyden ytimeen. — Pyrsselistä mieleeni muistui mainio maa ; Slovakia. Yksi ryhmätoverinikin on Slovakiasta. Slovakian parlamentti hylkäsi oman osuutensa ns. Kreikka paketista. Tämä ei Suomessa valtiovarainministeri Jyrki Kataisen mielestä olisi ollut edes mahdollista. Ja Keskustan, vihreiden ja RKP:n enkelikuoro säesti. Kristillisten mielipiteestä ei saanut mitään selvää. Perussuomalaisten näkyvästi vastustaessa posketonta Kreikka-pakettia SDP ja Vasemmistoliitto asettuivat samalla linjalle. Tästä Katainen hiiltyi toden teolla. Slovakian esimerkki todistaa vastaansanomattomasti, että sama olisi ollut mahdollista Suomessakin, kuten koko ajan olen sanonut. Valta oli Eduskunnalla. Nyt voimme henkeä pidätellen odottaa miten Slovakian käy. 1) Nielaiseeko maa Slovakian? 2) Kostaako EU julmasti Slovakialle? 3) Pistetääntö Slovakian parlamentti äänestämään uudestaan, kuten Irlannin kansa pistettiin äänestämään uudelleen sanalleen samasta perustuslakisopimuksesta. Tässä on vielä hyvä muistaa, että Slovakian Parlamentti oikeastaan  ainoana noudatti EU:n omia sääntöjä, joka kieltää toisen EU-maan rahallisen avustamisen. Nooh. Lainastahan se on kyse. Voihan humanterille rahaa antaa ” lainana ” tietäen, ettei sitä takaisin saa. Lahja se on, muka velka, jota ei edes odoteta takaisin. Olemmeko me vielä niin orjasieluista kansaa, että me alistumme siihen, että ahvenien perkaaminen kalakukkoihin rantakivillä on kiellettävä? Suomi kulkee EU-kokouksissa valtion Visa-kortti taskussa; kyllä me maksetaan, kun vaan päästään samaan pöytään…olemaan hiljaa.
Metalliliiton entinen projektityöntekijä Matti Putkonen mukaan perussuomalaisten vaalityöhön.
Metalliliiton entinen projektityöntekijä Matti Putkonen mukaan perussuomalaisten vaalityöhön.
Yhden miehen show?
Perussuomalaisten puolueneuvosto kokoontui Porissa viikonloppuna. Paikalla oli kolmisensataa perussuomalaista avaintoimijaa. Tunnen henkilökohtaisesti satoja puolueemme jäseniä ympäri maata. Tämä takaa tuntuman kenttään; perussuomalaiseen arkipäivään. Kieli ja mieli on syvällä suomalaisessa sielussa. Porissa poliittisilla tarkkailijoilla olisi ollut mahdollista nähdä ja tutkia tarkemmin , mistä Perussuomalaisten voima kumpuaa. Tarjolla on pääkirjoituksissa aina yksi ja sama selitys; se on yhden miehen show. Perussuomalainen kenttä ja jäsenkunta on kehittynyt monipuolikseksi viimeisen viiden vuoden aikana; viime kuntavaalit olivat ratkaiseva loikka eteenpäin. Yli 400 kuntavaltuutettua ja tuhatkunta lautakuntajäsenyyttä on rihmasto, joka omalta osaltaa luo ja ylläpitää kannatusta. Perussuomalaisilla on koko olemassa olonsa ajan ollut Kihniönsä ja Kaustisensa, jossa uskottavat paikalliset toimijat ovat taanneet puolueen kovan kannatuksen vaaleista vaaleihin. Nyt näitä keskittymiä on kymmenittäin ja niissä satoja toimivia paikallisia ihmisiä. Kun lähdin Brysseliin( kansan valitsemana) parku Jerusalemissa oli kova, että sinne se Soini hukkuu kuin kärpänen saaviin; ei hukkunut. Puheenjohtajan on uskallettava tehdä päätöksiä seuraavaa gallupia kauemmaksi. Perussuomalaisten piti mennä Europarlamenttiin  viime kesän vaaleissa. Miksi? Vastaus alkaa olla näkyvissä. Perussuomalaisten EU-kritiikin uskottavuus on aivan eri tasolla kuin vuosi sitten ja sillä on vaikutusta kannatukseen. EU:n vaikeudet ovat sekä takana- että edessäpäin. Seuraava puoluegallup voi tuoda Perussuomalaisille nousua tai laskua. Kannatuksen nousu on ollut viime vaaleista( 4,1 %) poikkeuksellisen kovaa. Luvattu kuuden prosentin lisä on äänissä n 200 000 lisä-ääntä; se on niin paljon, ettei sitä yksi Soini selitä. En käy inttämään, enkä opettamaan. Annan yhden vinkin. Meillä ei ole Keski-Suomen vaalipiirissä yhtään valtakunnallisesti tunnettua ehdokasta. On 14 hyvää paikallista toimijaa ja helkkarinmoinen into ja halu tehdä töitä. Olen jokseenkin varma, että huhtikuun 17. 2011 Perussuomalaisilla on Keski-Suomesta kansanedustaja. Perussuomalaisten kannatus naisten keskuudessa on kasvanut voimakkaasti. Tämä näkyy hyvin toimivan ja vedetyn naisjärjestömme vetovoimassa. Se näkyi ja tuntui myös Porissa. Matti Putkonen on Perussuomalaisten vaalityömies. Olen tuntenut Matin kauan; nähnyt murroksen, muutoksen ja mahdollisuuden. Moni suomalainen mies on kokenut saman. Perussuomalaiset on poliittinen bändi, kyllä siellä solisti on ja saa ollakin. Yksinlaulu ilman säestystä ei olisi niin suosittua. Tulee niitä riitasointuja ja virheitäkin. Live-keikalla käy aina niin kuten elävässä elämässä. Perussuomalaisten menestyksen yksi salaisuus on se, että me tiedämme, että ihmiset haluavat kuulla poliittista puhetta, kun sitä vain joku tai jotkut  puhuvat. Puheen sisällöstä ja sanomasta voi demokratiassa luonnollisesti olla mitä mieltä tahansa. Ihmiset arvostavat sitä, että panee itsensä likoon. ” Every man a king, no one wears a crown.” Puheenjohtaja on kaikille puolueille tärkeä; etenkin siinä mielessä, että hän on puolueensa näköinen ja oloinen. Tässä mielessä Jyrki Katainen ja minä erotumme joukosta.
Puolueneuvoston kokouksen avauspuhe Porissa 14.08.2010
Puolueneuvoston kokouksen avauspuhe Porissa 14.08.2010 (32min.) AudioPlayer.embed("pod_audio_1", {soundFile: "http%3A%2F%2Ftimosoini.fi%2Faudiot%2Favauspuhe_pori_2010.mp3"});
Omalla nimellä ja nuunalla
Perussuomalaisten puolueneuvoston kynnyksellä valmistaudun kohtaamaan puolueväen silmästä silmään. Omalla nimellä ja nuunalla. Kasvotusten. Olen toiminut puolueen puheenjohtaja kolmetoista vuotta. Siinä ajassa oppii omansa tuntemaan. Perussuomalaisissa sanotaan suoraan ja edestä päin, jos sanottavaa on. Rehellisyys on joskus kovanpuoleista koettavaa. Pitkällä tähtäimellä se on kuitenkin ainoa tapa kohdata todellisuus. Puolueen puheenjohtajana olen kokenut sekä menestystä että menetyksiä. Molempia tarvitaan, jotta tuntuma todelliseen elämään säilyy. Politiikkaan, kuten kaikkeen elämään, liittyy juoruja ja takana päin puhumista. Se on osa ihmisen raadollisuutta. Nimetön- ja nimimerkkiarvostelu kuuluu reaalimaailmaan. Ei siitä koskaan eroon päästä. Itse arvostan suoraa palautetta. Sellaista , joka tehdään omalla nimellä ja nuunalla. Olen kritisoinut kottaraispönttööntuijottajia ja nämä ihmiset ovat tunnistaneet itsensä. Se koira on älähtänyt, johon kalikka on kalahtanut. Vastaan omalla nimellä esitettyihin viesteihin. Lymyäjät jäävät vastausta vaille. Politiikassa parkkiintuneelle ammattimiehelle ei mikään palaute tule yllätyksenä. Uusille toimijoille kyllä. Monet pelästyvät ja pahastuvat nimettömistä parjauksista. Se täytyy van kestää. Politiikan huipulle ei ole muuten asiaa. Minulle sananvapaus on sitä, että seisoo sanojensa takana. Kuin mies ja nainen. Politiikka on raadollistunut. Poliittisen toimijan yksityisyydensuoja on tavallista kansalaista pienenmpi. Niin pitää ollakin. Yhteisten asioiden hoitajilta voidaan vaatia enemmän paineensietoa kuin muilta kansalaisilta. Puolueen puheenjohtajan täytyy nauttia omiensa luottamusta. Ilman sitä puoluetta ei voi johtaa. Tämä pätee kaikkiin puolueisiin ja puheenjohtajiin. Vaaleissa on parempi voittaa kuin hävitä. Nykyään puheenjohtajilta odotetaan vain voittoja. Itse hävisin ensimmäiset eduskuntavaalini. Jos perussuomalainen puolueväki ei olisi antanut minulle toista mahdollisuutta, en olisi voittanut yhtään vaalia. Nyt putki on jo kuuden voiton mittainen ja seitsemäs on otettavissa. Omalla nimellä ja nuunalla.
Kateudesta vihreät vihreät
Suomen politiikan Boutros Boutros-Ghali eli kateudesta vihreät vihreät hyökkäävät norsunluutornistaan Perussuomalaisten kimppuun. Perussuomalaisten nousu on saanut itsensä ylentäjät raivon partaalle. Vasemmiston harrastama punavihreä nuoleskelu ja keskusta-oikeiston sinivihertely oli tekemässä vihreistä politiikan uuden RKP:n , hallituspuolueen, joka saa tehdä tai olla tekemättä yhtään mitään ja istua hallituksessa. Tämän kunigastien voi katkaista vain Perussuomalaiset. Perussuomalaiset on vihreille kiusallinen haastaja. Me emme kumarra vihreää asialistaa. Kateudesta vihreät vihreät eivät perussuomalaisia hurmaa. Perussuomalaisten ykköstavoite on suomalaisen työn teettäminen ja tekeminen Suomessa. Tämä hyvinvoinnin takaava perustotuus on vihreiden mielestä tyhjänpuhumista ja humpuukia. Perussuomalainen on yhtä arvokas kun kaikki muutkin ihmiset. Edes vihreä ihminen ei ole arvokkaampi. Vihreä elitismi pitää Suomen kansaa tyhmänä ja itsenäisyyttä ja itsemääräämisoikeutta vanhanaikaisena. Itsenäisyyden asia ei vanhene koskaan. Vihreät ovat politiikan fariseuksia , jotka vahtaavat ihmisten elämistä, autoilua, syömistä, ulkomaanmatkailua, energiankäyttöä jne. Vihreässä ihanneyhteiskunnassa ei ole läskiniskaisia taksikuskeja, eikä tupakoivia siivoojia saati turkistarhaajia ja ralliautoilijoita. Perussuomalaiset luottavat Suomen kansaan. Vihreiden kaapinpäältä huutelu iskee karvat pystyyn. Vallassa marinoituneen, maailman ydinvoimamyönteisimmässä hallituksessa istuvat hurskastelijat, linjasivat eduskuntaryhmänsä kokouksessa, että tärkeintä eivät ole työttömyys, energiapolitiikka, työ ja sen tekeminen vaan suomalaisen perusihmisen haukkuminen. Hän kun äänestää väärin! Vihreät. Voitte olla varma, että viestinne meni perille. Perussuomalaisten kannattajat lähtevät liikkeelle.
Kataisen vihreä lempipuolue
Kokoomuksen puheenjohtaja Jyrki Katainen on ennen kaikkea liberaali oikeistolainen eli kokoomuslainen. Toissijaisesti Katainen symppaa puolueensa puisto-osastoa vihreitä, joiden uskottavuus romahti maailman ydinvoimamyönteisimmässä hallituksessa. Katainen puhuu vihreitä myötäillen vihreistä veroista, vaikka sellaisia ei ole olemassakaan. On vain veroja, jotka kansa maksaa. Kun omakotiasujaa tai kaukolämmön asiakasta kerrostalossa rokotetaan ei siinä ole mitään vihreää. Vero on vero. Vihreydestä on puuhattu ekomerkkiä milloin millekin vouhotukselle. Parempi on kutsua asioita niiden oikeilla nimillä. Vihreät myötäilevät Kokoomusta kaikissa hallituksen tärkeissä kysymyksissä. Vastapalveluksena tulee vihreää kokoomusretoriikkaa. Yhdesä asiassa Katainen laski väärin. Poliittinen kesäkissa, sukupuolineutraali avioliitto, menee hietaan. Ben Zyskowicz äkkäsi vaaran ja niinpä Kokoomus ei kannatakaan vihkimysoikeuden poisottoa kirkolta. Se on kuulemma kirkon asia. Vihreät on kokoomuksen nöyrä apupuolue myös pääkaupunkiseudun valtuustoissa. Kokoomus on junaillut vihreitä jäsenkirjavirkamiehiä kaikkiin pääkaupunkiseudun kuntiin. Kokoomuksessa on tutkittu tarkkaan äänestäjien liikkumista puolueiden välillä. Liikettä Kokoomuksen ja vihreiden välillä on etenkin naisissa paljon ja tämän tietäen Katainen peliään pelaa. Vihreät eivät kestä marginalissa eli oppositiossa oloa. Siihen he ovat mielestään liian viisaita. Kokoomus osaa hyötykäyttää tämän vihreiden turhamaisuuden täydellisesti. Siksi vihreiden hallitustaipaleen jatkon tärkein takuumies on Jyrki Katainen. Vihreät eivät vaadi lisää rahaa eläkkeisiin eikä työllisyyden hoitoon. Vihreät on harmiton hallituskumppani Kokoomukselle. Perussuomalaiset ja vihreät eivät mahdu samaan hallitukseen. Jos Kokoomus pääsee valitsemaan valinta on vihreät. Onneksi kaikki valta Suomessa ei ole Kokoomuksella vaan äänestäjillä. Kokoomus ja Katainen tietävät mitä he tekevät. Kokoomuksessa mietitään asioita etukäteen tarkasti. Perussuomalaisista Kokoomus puhuu mahdollisimman vähän; siis ei hyvää eikä pahaa. Räksytyksen hoitaa puisto-osasto, vihreät. Lempipuolue.
Täällä Timo Soini (heinäkuu 2010)

Vaaliteemoja
Suomiareenan vaalikeskustelu näytti mitä tuleman pitää. Vanhoilla puolueilla on nuoret puheenjohtajat – mikään ei ole muuttunut. Ääni on Jaakobin ääni, mutta kädet ovat Eesaun kädet. Ainoa uusi asia, jota ” nuoret radikaalit ” puheenjohtajat haikailevat on ” sukupuolineutraali ” avioliitto. Kansan syviä rivejä tämä kotkotus ei kiinnosta tipan vertaa. Homorummutusta pitää yllä pieni, mutta äänekäs joukko, joka saa vanhat puolueet tanssimaan pillinsä mukaan. Perussuomalaisten mielestä avioliitto on miehen ja naisen välinen liitto, eikä tämä kanta rummutuksella mihinkään muutu. Maahanmuuttopolitiikasta tulee vaaliteema – se kiinnostaa kansaa. Rasismikortin viljely pääministeriltä Suomiareenassa oli rimanalitus. Yhtä pöhköä kuin edellisen pääministerin Leijona-koruihin kohdistama kritiikki. Taloudesta ja työllisyydestä tulee vaaliteema ja pitääkin. Miten saadaan työtä ja toimeentuloa? – Se kiinnostaa kansaa. EU-politiikasta tulee vaaliteema. Kokoomuksen Kataisen johdolla Suomi on asetettu Zorbasten ja kabardiinihousujen taloudelliseksi takuumieheksi. Se kiinnostaa kansaa. Leikkauslistat tulevat vaaliteemaksi, sillä seuraava hallitus leikkaa. Kehitysavusta nykymuodossaan voi aloittaa. Terveyden- ja vanhustenhuollosta sekä omaishoidosta tulee vaaliteema. Se kiinnostaa kansaa. Veropolitiikasta tulee vaaliteema. Luonnonsuojelun ja ilmastonmuutoksen varjolla tavallisen kansan verorasitusta lisätään korottamalla energiaveroja. Perussuomalaiset katsovat, että verot tulee asettaa maksukyvyn mukaan, eivätkä hyväksy ” vihreitä veroja”. Verot kiinnostavat kansaa. Niistä tulee vaaliteema. Tiedotusvälineiden sokeista pisteistä ei tule vaaliteemaa, vaikka niin toivoisin, sillä median itsekritiikki EU:n suhteen on olematonta. MTV-pomo Pekka Karhuvaara kertoi Suomiareenassa ryhdikkäästi ja itsekriittisesti siitä aivopesusta, jota keskeiset mediavoimat harjoittivat Suomen EU-jäsenyyden alla. Hesarikin revittää palsta- ja kolumnitilaa mieluimmin neutraaliasioista kuin muistelee menneitä. Todistin viime syksynä Irlannissa paikan päällä ” EU-demokratian ” rappiota, kun irlantilaiset pistettiin äänestämään EU-perustuslaista toiseen kertaan. Pohjoiskorealaista menoa. Netti, plokit, facebookit ja twitterit ohittavat vaaliteemojen sopivaisuutta kontrolloimaan pyrkivät vanhat voimat. Sieltä nousee vielä uusia vaaliteemoja. Perussuomalaisten kannatuksen noususta on tullut vaaliteema. Tähän haasteeseen vanhojen puolueiden on pakko reagoida. Perussuomalaiset esittävät vaaliohjelmassaan omat vaaliteemansa. Kannatuksemme nousun myötä niitä ei voida vaieta kuoliaaksi, sillä ne kiinnostavat kansaa.
Presidenttipeliä
Tasavallan Presidentin valtaoikeuksia ei pidä karsia. Presidentillä pitää olla valtaa. Pelkkä joulukalan vastaanottaminen ei riitä. Mediassa on virinnyt keskustelu eri puolueiden presidenttiehdokkaista. SDP:ssa on selvästi istuttu alas ja ruvettu tekemään politiikkaa uuden puoluesihteerin myötä. Lasse Lehtisen saaminen keskustelun avaajaksi on vaatinut pari paremman puoleista lounasta; jälki näkyy jo. Lehtinen avasi peli; viikon päästä presidenttiehdokkuutta harkitsee Eero Heinäluoma, sarja jatkuu viikon , parin sisällä. Keskusta on hiljaa ja toivoo, että joku muu saa asiassa suunsa auki ennen Paavo Väyrystä, sillä hän on mielestään erinomainen ehdokas paitsi Eduskuntaan Uudeltamaalta myös Tasavallan Presidentiksi. Keskustan todennäköisin ehdokas on joko Mari Kiviniemi tai Anneli Jäätteenmäki. Kokoomus toivoo tai ei toivo toivojasta riippuen, että Sauli Niinistö olisi ehdokkaana. Tähän kysymykseen ei vastausta tiedä vielä edes Sauli Niinistö. Miksi Niinistö lähtisi ehdokkaaksi? Hän on ainoa ehdokas, joka on hävitessään voittanut vaalit. Kokoomuksen ehdokas on joko Sauli Niinistö tai Jyrki Katainen. Aleksander Stubb haluaa EU:n presidentiksi tai komissaariksi. Hänelle olisi kauhistus olla avaamassa maatalousnäyttelyitä ja kohdata lehmä livenä. Porvareiden yhteisehdokas päivän politiikan ulkopuolelta on poliittista humpuukia. Vihreiden ehdokas on Pekka Haavisto. Oma ehdokkuuteni on todennäköinen. Presidenttipeli kiihtyy pikku hiljaa. Jokaisen puolueen on oltava siinä mukana. Pellit lyödään auki ensi keväänä eduskuntavaalaien jälkeen, kun hallitus on muodostettu. — Sadankomitea ehdottaa varuskuntien karsimista kuuteen ja yleisen asevelvollisuuden lakkauttamista. Mitähän seuraavaksi? Joku punavihreä porukka varmaan vaatii riukupaskalla käynnin lopettamista luonnonsuojelullisista syistä ja Bajamajojen raahaamista metsäkeikoille mukaan. Anna mun kaikki kestää.
Suomalaista työtä puolustettava
Stora Enson Varkauden tehtaiden irtisanomiset ovat johdonmukainen seuraus EU:n ja Suomen valtaapitävien vääränlaisen ilmastopolitiikalle alisteiselle teollisuuspolitiikalle ja EU:n sinisilmäiselle vapaakauppalinjalle. Teollisuuden kustannuksia lisätään milloin minkäkinlaisin ilmastopoliittisin tarroin. Samaan aikaan Kiina ja muut ns. kehittyvät maat saavat vapaasti ihmisoikeuksia polkien ja ympäristöä saastuttaen tuoda Eurooppaan dumpatuin hinnoin tuotteensa. Vihreät militantit väittävät suomalaisen metsäteollisuuden tuhoavan Euroopan viimeiset erämaat. He ovat vaatineet ostoboikottiuhkilla eurooppalaisia lehtitaloja ja kirjapainoja vaihtamaan suomalaisen neitseellisestä kuidusta valmistetun paperin kierrätyskuitupohjaiseksi, vaikka se on huomattavasti saastuttavampaa ja usein alunperin epäeettisesti tuotettua. Esitän maan hallitukselle kolmen kohdan ohjelmaa metsäteollisuutemme pelastamiseksi: 1) EU:n kauppapolitiikkaan täyskäännös Oikeudenmukainen vapaakauppa vaatii kaikilta samoja pelisääntöjä. Maan hallituksen on annettava tukensa tullien ja lisenssien asettamiseksi Kiinalle ja muille kehittyville maille niin kauan, kun ne ihmisoikeuksia polkien ja ympäristöä saastuttaen dumppaavat tuotteitaan Eurooppaan aiheuttaen näin ylitarjontaa esim. sanomalehtipaperin suhteen. Tämän esityksen voi tehdä vain maan hallitus EU-komissiolle. 2) Ilmastopolitiikkaan järkeä Suomen on esitettävä EU:lle koko nykyisen ilmastopolitiikan romuttamista ja ominaispäästöpohjaiseen ilmastopolitiikkaan siirtymistä. Näin voidaan luopua kustannuksia nostavasta päästökaupasta ja päästään nopeammin YK:n ilmastotavoitteisiin. 3) Maineenpalautuskampanja Vihreiden militanttien virheellisillä tiedoilla tuhrima suomalaisen metsäteollisuuden maine on palautettava ympäristöministeriön, metsäteollisuuden ja alan työmarkkinajärjestöjen Euroopan-laajuisella yhteiskampanjalla. Kampanjalla kerrottaisiin, kuinka teollisuutemme on jo toiminnoissaan aina raaka-ainehankintaketjuineen maailman ympäristöystävällisin. Ympäristöministeriö siirtää suojelurahoista miljoonan tämän kampanjan toteuttamiseksi. Suomalaisten työpaikkoja pitää suojella. Ihminen on tärkeämpi kuin kaiken maailman ötökät. Näillä  päätöksillä on kiire, jotta voidaan vielä estää Varkauden irtisanomiset ja muukin metsäteollisuuden alasajo.
Maassa maan tavalla – koskee myös suomalaisia
Olen sitä mieltä, että maassa pitää elää maan tavalla. Tätä mieltä ovat nykyisin myös sosialidemokraatit. Meillä on omat tapamme, historiamme ja perinteemme. Niistä pidetään myös kiinni. Tuon tämän kannan suoraan ja suomeksi sanottuna esiin myös vaalien välillä. Maassa maan tavalla – koskee myös suomalaisia. Kun suomalaiset lähtivät töihin Ruotsiin, Kanadaan tai Austaraliaan, ei siellä ensimmäisenä ollut terapeutti vastassa.  Saha soi ja kaivoksissa huhkittiin. Minulta ei löydy pätkän vertaa sympatiaa Italiassa asuvalle suomalaiselle itkijänaiselle, joka käy käräjiä krusifiksien poistamiseksi luokkahuoneista Italian kouluissa. Kysymys ei ole uskonnosta, vaikka krusifiksi-symboli minulle hyvin kelpaa myös siinä mielessä.  Kysymys on siitä, että jokaisessa maassa pitää saada itse päättää mitä seinillä on tai ei ole. Se ei kuulu muille. Jos Italiassa ahdistaa olla,  koska siellä on krusifikseja koululuokkien seinällä, voi vaikka palata Suomeen,  jossa näin ei ole. Eurooppa on tulossa hulluksi.  Poliittinen korrektius mahdollistaa kaiken maailman pöhköyksien puimisen oikeusasteissa ympäri Eurooppaa. Suuren rahan tuomarit istuvat lampaannahka päässä  ökypalkalla miettimässä kaiken maailman ruikuttajien valituksia. Toivon mukaan tämä pelleily loppuu lyhyeen, krusifiksit pysyvät seinillä Italiassa,  kun italialaiset niin haluavat.  Meillä soitetaan suvivirsi koulujen päätteeksi,  koska niin haluamme. Jos krusifiksipäätös menee hietahan, alkaa varmaan seuraavaksi ristien poistaminen Suomen, Ruotsin, Kreikan, Norjan, Tanskan ja Islannin lipuista. Maassa maan tavalla.  Suomessa ja muualla.  Suomalaisille ja kaikille muillekin.
Iso uutinen, pieni uutinen
Presidentti Mauno Koivisto luonnehti USA:n hyökkäystä Irakiin aikanaan ” huomattavaksi mediatapahtumaksi ”. Tuo ” mediatapahtuma ” on nyt jatkunut vuositolkulla. Tärkeää on sekä se, mistä kirjoitetaan kuin myös se, mistä ei kirjoiteta. Parin viimeisen viikon ” isoja ” uutisia ovat olleet kuninkaalliseet häät Ruotsissa, ydinvoimaäänestys, Pride(luojaties mitä kaikkea se on)-viikko Helsingissä muutamia mainitakseni. Ruotsista tuli kruunupäiden myötä jättiläismäinen virkitysalue. Kaikki muu unohtui koko kuukaudeksi. Ydinvoimaäänestys on merkittävä asia. Se saama julkisuus oli paikallaan. Vuoksi Euroopan Parlamentissa on tehnyt minusta entistä EU-kriittisemmän- Hyvä, että Suomen Eduskunnalla oli kanttia itse päättää tästä monisyisestä asiasta. Valmista tuli. Pride-viikko oli Helsingin Sanomien erityissuojeluksessa; palstamillimäärät hipoivat taivasta. Siinä sivussa Eduskunnassa nuijittiin läpi puitelaki, jolla Suomen kansa asetettiin takuuseen kaikkien EU-maiden veloista. Äänestyksen tuloksista ei ollut valtakunnan päälehdessä sanaakaan! Iso uutinen Erkossa  oli, että Kokoomuksen hallituspolitiikka kansan mielestä kaikkein onnistuneinta. Mikäpä siinä. Se, että saman kansan mielestä Perussuomalaisten oppositiopolitiikka on kaikkein onnistuneinta ei printtilehteen päässyt lainkaan; nettiversio riitti. Vihreät, tuo herkkähipiäinen lellikkipuolue, sai isot otsikot ajamalla ” sukupuolineutraalia ” avioliittoa. Pöhköys kukkii. Perusoletus on, että jos olet sitä mieltä, niin kuin minä olen, että avioliitto on miehen ja naisen välinen liitto, olet auttamatta vanhanaikainen ja suvaitsematon. Tämä kanta tuodaan julki lestadiolaisten suviseurojen kautta. SDP hakee presidenttiehdokkaita toreilta ja turuilta.  Se oli iso uutinen. Pieni uutinen on se, että presidenttipuolueella ei ole runsas vuosi ennen vaalia tiedossaan kyvykästä ehdokasta. RKP, Vihreät ja Vasemmistoliitto ovat oman ilmoituksensa mukaan asettumassa Perussuomalaisten vastavoimaksi. Se on heille iso uutinen. Alexander Stubb asettuu eduskuntavaaliehdokkaaksi. Se on iso uutinen ja kokoomus pitää huolta, että myös se, että hän aikanaan asettuu ehdokkaaksi Uudenmaan vaalipiiriin on iso uutinen. Pääministeri Mari Kiviniemi kävi Brysselissä. EU-kolhoosin pääpomo Jose Manuel Barroso hymisteli, että hän ei tiedä  yhtään asiaa, jossa Suomi olisi EU:n kanssa eri mieltä. Se oli iso uutinen! Paljastava ja huono uutinen; meidän herroille ja rouville käy kaikki. Perussuomalaisten kannatuksen nousu on aina uutinen ja ” kamala ongelma, joka kielii kansan vieraantumisesta ja suvaitsemattomuudesta ”. Jos kannatus  laskee, se on suuri uutinen ja johtuu siitä, että Soini on Brysselissä. Seuraavat eduskuntavaalit ovat kovimmat sitten vuoden 1995. Se on sekä Perussuomalaisten syy että ansio. Se on uutinen.
Kiviniemen tynkähallitus
Olen tuntenut pääministeri Mari Kiviniemen parikymmentä vuotta. Olimme syksyllä 1989 American Center for International Leadershipin järjestämällä opintomatkalla Yhdysvalloissa. Hänestä tuolloin saamani käsitys on edelleen voimassa; hieman varautunut, teknokraattinen ja harkitseva. Mari ei vouhota. Pikanttina yksityiskohtana matkalta jäi mieleen tapaus, jossa delegaatioimme jäsenet jalkautuivat eri tutustumiskohteisiin; meille lankesi luonnostaan vierailu Arkansasin puuvillapelloilla; sinne kepulainen ja vennamoinen joutivat ja menimme kanssa. Mari Kiviniemi ottaa asiat tosissaan ja vakavasti. Pääministeri ei ole huithapeli. Puolueen ja maan johtaminen ei ole helppoa. Aika näyttää miten Mari Kiviniemi onnistuu. Pääministeri Mari Kiviniemen hallitus on kaikesta ilosta ja innostuksesta huolimatta tynkähallitus, jolla toiminta-aikaa on vajaa vuosi. Hallitus on muodostettu keskustan sisäisen repaleisuuden seurauksena. Matti Vanhanen lähti ennen täyttä aikaa; hän olisi voinut jatkaa vaaleihin saakka, mutta ei halunnut. Lopullista syytä lähtöön emme tiedä. Mari Kiviniemi on saanut pääministerin tehtävät ilman puheenjohtajana saavutettua eduskuntavaalivoittoa. Voitto Keskustan puoluekokouksessa riitti. Kiviniemen tynkähallitus ajaa himmeillä valoilla kohti vaaleja. Tynkähallitus ei tee enää yhtäkään merkittävää yhteiskunnallista avausta tai päätöstä. Eduskunnassa päätettävät ydinvoimaluvat ensi viikolla ovat suurin päätös ennen seuraavia eduskuntavaaleja. Pääministeri Mari Kiviniemi pääsee kesäloman viettoon kuherruskuukauden siivittämänä. On varma, että Keskustassa satsataan nyt kaikki Mariin. Keskusta ajaa vaaleihin pääministeriteemalla. Se kuka hallitusta johtaa on tärkeämpää kuin mitä hallitus tekee. Tynkähallitus ei tee juuri mitään. Ennenaikaiset eduskuntavaalit ovat paikallaan. Niitä ei tule. Valtataktisista syistä. Kevään 2011 eduskuntavaaleista tulee kovimmat sitten vuoden 1995. Perussuomalaiset lähtevät vaaleihin omin eväin, hyvillä ehdokaslistoilla ja selkeällä ohjelmalla. Perussuomalaisten ohjelmaan koetaan suurta mielenkiintoa; Paavo Arhinmäki odottaa jo kämmenet hikoillen ensipainosta. Se tulee syksyllä.Kaikille. Myös Paavolle.
Missä EU, siellä ongelma
Olen ollut vuoden EU-parlamentin jäsen. Kokemus on ollut sanoinkuvaamaton. Paljon tinasit, paljon pilasit, kunnes kolvisi kylmeni. Tämä oppi sopii EU:hun kuin nenä päähän. Itsenäisten omistajakuljettajien saattaminen työaikadirektiivin piiriin hyväksyttiin parlamentissa äänin 368-301, 8 tyhjää. Tein kaikkeni, jotta omistajakuljettajien erivapaus olisi jäänyt pysyväksi. Oma ryhmäni, Vapaa ja Demokraattinen Eurooppa, jonka työvaliokunnan puheenjohtaja olen, äänesti äänestyksessä linjani mukaisesti ( äänin 26-1). Itsenäisiin ammatinharjoittajiin ei tällä hetkellä kohdisteta millään alalla työaikarajoituksia. Mahdollisuus päättää vapaasti omista työajoistaan kansallisen lainsäädännön asettamissa rajoissa on yksi itsenäisten ammatinharjoittajien erioikeuksista. Kyseinen vapaus on säilytettävä kaikilla aloilla. Mihin asia sitten ratkesi? Euroopan kokoomukseen eli suureen sekoomukseen. Euro-kokoomus on parlamentin suurin ryhmä, jolla ei ole mitään linjaa yrittäjyyden suhteen. Ryhmä hajosi äänestyksessä kuin Hujasen paska. EU:n nettosaajamaiden kokoomuslaiset ratkaisivat asian liittymällä punavihreään rintamaan. Hyvä sitä on taas Pohjoista Eurooppaa ja Saksaa lypsää ja samalla tuhota kasvun ja yrittämisen edellytyksiä. Tämä tapaus osoitti EU:n päätöksenteon sattumanvaraisuuden. Puolesta ja vastaan voidaan aina perustellusti olla. Tässä asiassa Ranskan johdolla leivottiin paketti, johon nettosaajamaat saatiin mukaan. Rakennerahastoista löytyy vastaus. Puolta vaihtaneet , yllätys yllätys, Espanja, Kreikka ja Portugali saavat palkkansa taas jollakin erityisedulla tai avulla. Näin toimii EU! Ja pohjoisen hönö maksaa! Olen tyytyväinen siihen, että oman ryhmäni italialaiset ja kreikkalaiset äänestivät itsenäisen omistajakuljettajan puolesta, vaikka heillekin seireenit lauloivat. Heidän tukensa , samoin kuin muun ryhmäni tuki, oli minulle, työvaliokunnan puheenjohtajana ja asiassa aktiivisesti töitä tehneenä, tärkeää. Turpaan tuli, mutta ei omilta! EU-Parlamentin vallan kasvu luo ja tuo vielä montä ikävää yllätystä. Missä EU, siellä ongelma. Kokenut kaiken tietää ja vaivainen kaiken kokee. Silti. Itsenäisyyden asia ei vanhene koskaan! EU-politiikasta tulee seuraavissa eduskuntavaaleissa pitkään aikaan kunnon vaaliteema. Perussuomalaiset ei olisi noussut merkittäväksi puolueeksi noudattamalla EU:n työaikadirektiivejä. Nousu on tehty työllä; iltaisin, viikonloppuisin, silloin kun tarvetta on ollut. Kesälomien, ja pääministerin kuherruskuukauden  jälkeen, alkaa arki. Kesäloma on parasta Suomessa, mutta jos ulkomaille aiot; Tule lomalle Kreikkaan – rahasi ovat jo täällä!
Timo Soinin puheenvuoro täysistunnossa 15.06.2010.
Maantieliikenteen liikkuvissa tehtävissä toimivien henkilöiden työajan järjestäminen (keskustelu).
Keskustan puoluekokous
Suuren rahan Kokoomus hyrisi tyytyväisyyttään puoluekokouksessaan. Se oli yhtä mielenkiintoinen kuin nyky-Kokoomus itse. Toista maata on Keskusta. Olen taistellut Keskustan kanssa veljellisessä ja vähemmän veljellisessä hengessä rapiat 25 vuotta. Olen voittanut ja hävinnyt. Se mitä Keskusta tekee, on Keskustan oma asia. Teen omat havaintoni ja johtopäätökseni. Ajattelin Mauri Pekkarisen ilmoittauduttua kisaan, että siinä se Keskustan uusi johtaja on. En uskonut, että Mauri lähtee häviämään, eikä olisi lähtenyt.Hän uskoi voittoon. Jotakin tapahtui. Mitä? Keskustan eliitti teki päätöksen, että Mauri saa jäädä eli mennä ja Marista tehdään puheenjohtaja. Eliitin kanta ratkaisi. Puoluekokousväki seurasi Seppo Kääriäisen ja Paula Lehtomäen suositusta ja valitsi Mari Kiviniemen. Menettely Mauri Pekkarista kohtaan oli tyly. Kuukausitolkulla annettiin ymmärtää, että peli on reilu ja valinta puoluekokouksen käsissä, kunnes kalkkiviivoilla puolueen eliitti ryhmittyy Kiviniemen taakse jopa puolueen pää-äänenkannattajaa hyväksi käyttäen. Pekkarisen puolesta ei liputtanut kukaan näkyvä keskustapoliitikko. Silti luvut olivat vain runsaat 1300 vastaan runsaat 1000. Ihme on, jos Mauri Pekkarinen ei mieti miksi näin kävi. Ydinvoima? Tuskin. Syy lienee se, että Mauri Pekkarinen olisi todella ottanut vallan puolueessa. ” Kepun Taatojen ” pirtaan sopi Mari Kiviniemi paremmin. Hänelle jäi myös kiitollisuuden velka. Vieläkö Mauri Pekkarinen lähtee ehdolle Eduskuntaan, kun oppositiotaivalta pukkaa? Saas nähdä. Rutina on tietysti turhaa, kun päätökset on tehty, siis pulinat pois? Puoluesihteerivaali oli niin ikään tylytys. Apollonkadulla käy pian Laanisen Lana. Yksi merkittävä putoaja oli Antti Rantakangas, Ranta- Kuninkaan putoaminen puoluejohdosta oli kovempi asia mitä vielä on huomattu. Itä- ja Pojois-Suomella ei ole nyt edustajaa Keskustan johdossa. Onko Keskusta jättänyt kepulaisuuden? Keskusta on silti iskunkestävä puolue. Vaaleihin on aikaa. Perussuomalaiset eivät aliarvioi Keskustaa. Tiedämme, että vastus on kova, niin olemme mekin.
Saksa
Seppo Räty sanoi aikanaan, että Saksa on paska maa. Tämä tokaisu pitää liittää asian historialliseen yhteyteen, keihäskisa meni pieleen ja tulivuori purkautui. EU:ssa Saksaa arvostetaan ja tarvitaan; EU plays, Germany pays, EU pelaa, Saksa maksaa. Euroopan Unioni ei pysy pystyssä päivääkään ilman Saksaa ja sen anteliasta kukkaroa. Saksa on nurisematta maksanut omien viulujensa lisäksi EU:n viulut. Nyt on kuitenkin uutta ilmassa. Saksan eliitti, niin poliittinen kuin taloudellinenkin , pelkää EU-kriittistä liikettä kuin ruttoa. Etenkin jos organisoituisi puoluemuotoon. Huuto populismista ja ties mistä alkaisi välittömästi. Se huutaa, joka pelkää. Saksalla on EU-parlamentissa 99 edustajaa, joista yhtäkään ei voi luonnehtia EU-kriittiseksi. Mitä tämä kertoo Saksan puolueista? Ne eivät listavaalissa päästä EU-kriittisiä ehdokkaita valittaville sijoille. Paine korkin alla kasvaa. Saksa ei ole erillinen saare, eikä se ajan oloon EU-kriittisyydeltä välty. Taloudelliset ongelmat runtelevat myös Saksaa. Saksalaiset rakastivat vahvaa Saksan markkaansa. Se on nyt sulatettu euroksi, jonka arvoa ja arvovaltaa nakertavat Kreikat, Portugalit  Espanjat ja muut väärin pelaajat. Saksan ja Kreikan kansantaloudet ovat niin erilaisia, että niille ei kertakaikkiaan sama valuutta sovi. Se on yhtä antoisa tehtävä kuin pitää kahta vesimelonia vasemmassa kädessä päällekkäin; Ei onnistu pitkää aikaa, eikä ilman tuskaa. Suomi on pärjännyt Saksan kanssa hyvin. Ja miksei olisi, sillä Saksa on ennakoitavissa ja se sanooo suoraan mitä sen rauhaan kuuluu. Saksa on EU.n suurin jäsenmaa ja saksan kieli puhutuin äidinkieli EU:n alueella. Silti saksan kieltä kuulee EU-parlamentissa hyvin vähän. Mistä tämä johtuu? Euroopassa kannattaa nyt seurata mitä Saksassa tapahtuu. — Suomessa on nyt puoluekokousviikonloppu. Kokoomus menee matalalla profiililla, mutta Keskustassa kuohuu. Palaan näihin kokouksiin tuonnempana. RKP, tuo moralistinen sormenheristelijä ja ” ikuinen ” hallituspuolue, on koolla sekin. Toivottavasti Stefan Wallin saa kunnon kysymyksiä Nalle Wahlroosin maailmankuvasta. Nalle ei ole mikään varavaravaramies vaan kansakunnan kermankuorija. Miksi RKP sallii sen mesenatin ja työryhmäaktiivin pilkata köyhää kansaa ja yksinhuoltajia?
Täällä Timo Soini (kesäkuu 2010)

Populismi – politiikan moniottelija
Käytännön kokemuksen ja tutkimuksen kautta tiedän ja tunnen populismin. Populismista on moneksi. Se on politiikan monikäyttösana. Populistiksi leimataan jokainen henkilö, joka esittää vallitsevasta totuudesta poikkeavan mielipiteen. Populismin leima lyödään kaikkiin uusiin poliittisiin yrittäjiin eri puolilla maailmaa. Populismi kuuluu myös vallanpitäjien arsenaaliin. Oman vallan haastajiin isketään populismin stigma. Tein 1988 yliopistollisen lopputyöni populismista. Se hyväksyttiin aikanaan arvosanalla Cum laude approbatur. Lukaisin sen uudestaan aamupäivällä. Aivan kelvollinen perusgradu – ei häikäisevä, eikä huono. Populismi on aina kansaan ja paikkaa sidottua. Populistin ja populismin arvomaailmalle on luonteenomaista perheen, uskonnon, rehellisyyden, kovan työnteon, pienyrittäjyyden, vakiintuneiden perinteiden  ja oman yhteisön arvostaminen ja puolustaminen. Populismi ja populisti vastustaa korruptiota ja byrokaratiaa, suurta rahaa, suuria yksiköitä, yhteiskunnan ja järjestöjen ylisuurta valtaa, vanhoja puolueita ja hyvien tapojen vastaista rappiota. Populististen liikkeiden keskeisimpään käsitearsenaaliin kuuluu kansa, jonka tahtoa populistiset liikkeet katsovat edustavansa. Kansa koostuu yhteisöissä asuvista ihmisistä. Kansa on siis käsitettävä lähinnä ihmisyksilöiden muodostamaksi kokonaisuudeksi, jota sitovat yhteen yhteiset arvot, normit, kieli, kokemukset ja yhteenkuuluvaisuuden tunne enemmän kuin muodolliset organisaatiot. Arkisessa politiikan taistossa populismilla usein tarkoitetaan vastuuttomia lupauksia ja kansansuosion kosiskelua halpahintaisin keinoin. Tämäkin on osa populismin käsitettä, mutta silloin populismi supistetaan pelkäksi retoriikaksi, eikä nähdä sen taustalla olevaa arvomaailmaa. Populismi ja populisti saa ihmiset ottamaan kantaa – puolesta ja vastaan. Perussuomalaiset on populistisesta aateperinnöstä lähtevä puolue. Olen myös populistinen puheenjohtaja. Määrittelemme itse asialistamme ja poliittisen ohjelmamme. Todellinen demokratia on järjestelmä, jossa on oikeus ja jopa velvollisuus esittää erilaisia mielipiteitä ja kansa vaaleissa päättää aatteiden ja puolueiden kannatuksen. Populistisen johtajan perusominaisuuksiin kuuluvat hyvät puhelahjat, nopea tilannetaju, taito yksinkertaistaa asioista ja kyky kestää kovaa julkista painetta ja kritiikkiä. Vaaleissa pärjäävät aina ne tahot, joiden johdolla ja aloitteesta asioista puhutaan. Tässä mielessä Perussuomalaiset, Vihreät ja kokoomus ovat tällä hetkellä myötätuulessa. Tilanne voi vaaleihin mennessä muuttua. Kiitän erityisesti Jyrki Kataisen Populismi-kirjoitusta tämän keskiviikon Savon Sanomissa – sillä tuli Pentti Oinoselle ja kumppaneille rutkasti lisä-ääniä. Populismin käsitteestä kiinnostuneille suosittelen sekä Margaret Canovanin että Peter Wilesin kirjoituksia aiheesta. Populismilla pelottelija on populistin asialla. Kun itse vetää ja vastustaja työntää vaalivankkureita…niin ne liikkuvat. —- Unkarissa on ” paljastunut ” tilastojen vääristely ja huijaus. Tuliko tämä sinulle yllätyksenä? EU tuottaa rakenteellista korruptiota. Unkaria täytyy lähteä ” pelastamaan ”. Se on tietenkin populismia vastustaa rahan lappamista toiseen kankkulan kaivoon. Populismi on myös tervettä järjen käyttöä. Se maksaa, joka tilaa. Suomen kansa ei ole tilannut Kreikan eikä Unkarin talouskatastrofia. Sen vuoksi meidän ei pidä niitä maksaakaan. Populismia? – Kyllä!
Kuningas Jalkapallo
Tasavaltalaisena en ole kuninkaallisten perään, mutta jalkapallo on minulle pelien kuningas. Oma peliurani oli vaatimaton; kuusi vuotta lähiöjoukkue Espoon Tikassa. Olen niistä vuosista iloinen ja ylpeä. Olin mukana. Seuraan mielelläni kaikentasoista jalkapalloa sekä kotimaassa että ulkomailla. Suuri rakkauteni jalkapallossa on lontoolainen Millwall. Millwall on Etelä-lontoolainen, aito,  brittiseura. Omanlaisensa omasta halustaan. Olen nähnyt Millwallin pelaavan livenä kymmeniä kertoja. Nähnyt tappioita, tasureita ja voittoja. Ikimuistoinen voitto tuli pari päivää sitten Lontoon Wembleyllä. Millwall voitti nousukarsintafinaalin Swindonia vastaan kapteenin Paul Robinsonin maalilla 1-0. Live- kokemus oli mahtava.Olen onnesta soikeana. En ole monta kertaa huutanut ja karjunut niin lujaa kuin loppuvihellyksen jälkeen. Millwall! No one likes us, we dont care. Elämässä on oltava vahvoja tunne-elämyksiä. Millwall on tuonut niitä. Taivasta ja helvettiä. Mitä järkeä on kannattaa ulkomaista jalkapalloseuraa? Ei  mitään järkeä! Ihminen ei elä pelkästä leivästä. Kannatan Millwallia, koska haluan sitä. En jalkapalloharrastukseeni lupia kysele ja tiedän, että kaltaisiani on maailman mittakaavassa paljon. Joidenkin mielestä liikaa. Jalkapallo on joukkuepeli. Se on hieno peli. Se ottaa ja antaa. Parin viikon päästä alkavat jalkapallon MM-kisat Etelä-Afrikassa. Seuraan niitä mielenkiinnolla. Rentoutuneena. Toivon paljon yllätyksiä; että mahdollisimman moni Daavid voittaisi Goljatin. Monasti kysytään, onko jalkapallo huumetta kansalle? On ja ei. Olisiko elämä Brasilian slummeissa sen kummmpaa jos Brasilia ei pärjäisi? Tuskin. Olisinko minä parempi poliitikko tai päättäjä, jos en seuraisi jalkapalloa tai kannattaisi Millwallia? Tuskin. Olen kansainvälistynyt ensin jalkapallon kautta; Kim, Martin, Emma, Tom , Paul, Mike, Tina, Andrew, Harry.. To know you is to love you. Pojallani on tänään peli. Miltäkö se tuntuu? Jokainen isä ja äiti tietää sen. Minusta ei ole enää kuin pihapeleihin ja keskityksiä antamaan. Sekin sopii. Pallo on pyöreä, parempi potkia sitä kuin jotakin muuta. Yksi pitää jalkapallosta, toinen oopperasta. Jotkut molemmista ja osa ei kummastakaan. Kentillä tavataan, missä vaan , milloin vaan.
Lehdistötilaisuus kansalaisinfossa 27.05.2010
Timo Soini puhuu lehdistötilaisuudessa kansalaisinfossa 27.05.2010 Vapaa ja Demokraattinen Eurooppa ryhmän pääsihteerin Emmanuel Bordez:in sekä  henkilöstöpäällikkö Oumar Doumbouyan vierailun yhteydessä.
EFD-vierailu
Vapaa ja Demokraattinen Eurooppa ryhmän pääsihteerin Emmanuel Bordez:in sekä  ja henkilöstöpäällikkö Oumar Doumbouyan vierailu Suomessa. Lehdistötilaisuus pidettiin kansalaisinfossa 27.05.2010 (27  min.). AudioPlayer.embed("pod_audio_1", {soundFile: "http%3A%2F%2Ftimosoini.fi%2Faudiot%2Flehdistotilaisuus20100527.mp3"});
Pari sanaa gallupista
Perussuomalaisille mitattiin YLE:n gallupissa kaikkien aikojen ennätys 9,6 prosenttia. Se on melkein yhtä paljon kuin EU-vaaleissa toteutunut 9,8 prosenttia. Tuloksesta ei pidä riehaantua. Mittaus osoittaa sen, että oikein ja johdonmukaisesti toimimalla saa kannatusta. EU:n toiminta on ollut läpeensä moraalitonta. Se on fakta , eikä fiktio. Perussuomalaisten kannatuksen ratkaisee ensisijaisesti  puolueen oma toiminta. Ymmärtämättömät kilpailijat ja arvostelukyvyttömät kritisoijat, joita niitäkin onneksi on,  vielä melalla avittavat. Minulla on selvät sapluunat Perussuomalaisesta politiikasta ja strategia eduskuntavaaleihin. Se toimii. Kannatus hankitaan joka päivä. Kannatuksen nousu on pitkän tien tulos; presidentinvaali oli voimakas sysäys eteenpäin, myös eduskuntavaali- ja kunnallisvaalivoitot auttoivat. EU-vaalissa saimme realisoitua suuren osan kannatuksestamme. Tämä gallup osoitti, että oikein toimimalla tulos voidaan saavuttaa uudelleen. Yhtään ääntä ei ole vielä annettu. Jalat maassa jatketaan. Aikani EU-parlamentissa on friskannut minua. Perussuomalaisten puheenjohtajuus ei ole helppo homma. Tiedän mistä puhun, kolmentoista vuoden kokemuksella. Gallupit tulevat ja menevät. Sekä kannatus että vastustus lisääntyvät. Etulinjan miehelle se sopii.
MEP Soinin puhe tänään Eduskunnassa
Perussuomalaisten puheenjohtaja, EU-parlamentaarikko Timo Soini puhuu EFD-ryhmänsä puolesta eduskunnassa EU-asioiden parlamentaarisessa yhteiskokouksessa. KIRVES ON JO PUUN JUURELLA Tulivatko EU:n vaikeudet sinulle yllätyksenä? EU ei ole demokratia vaan byrokratia. Euroopan unioni on sekä taloudellisessa että moraalisessa kriisissä. Talouskriisi näkyy etenkin euroalueen kriisinä; tosiasiat ja teoria ovat törmänneet toisiinsa. Valheiden ja virheiden seuraukset kaadetaan kansojen niskaan. SOSIALISMI JA INTEGRAATIO Euroopan Unioni muistuttaa entistä enemmän edesmennyttä Neuvostoliittoa. Kun Neuvostoliitossa oli vaikeuksia, vaadittiin lisää sosialismia. Kun EU:ssa on vaikeuksia, vaaditaan lisää integraatiota. Tuloskin on ajan oloon sama. Integraation syventäminen vie ensin harhaan ja sitten hajoamiseen. Uskon, että Euroopan Unioni palaa talous- ja vapaakauppaliitoksi. Siinä on sen tehtävä ja tulevaisuus. ITSENÄISYYS JA DEMOKRATIA Eurooppa on hieno, perinteinen, kulttuurisesti ja kansallisesti rikas alue. Sen voima on ollut itsenäisissä ja demokraattisesti hallituissa kansoissa. EU:n perustuslain läpirunnominen, kansanäänestysten mitätöiminen ja Irlannin äänestyttäminen kahteen kertaan samasta sopimuksesta oli EU:n poliittisen moraalin konkurssi. Näin omin silmin ja koin omin korvin läntisen maailman suurimman mielipidemuokkauksen Irlannissa paikan päällä. Kun media unohtaa kriittisen perustehtävänsä, ollaan pehmeän diktatuurin tiellä. Miksi kansalta kysytään, kun vain yksi vastaus kelpaa? KANSALLINEN SUVERENITEETTI Yksi sinulta puuttuu ja sen mukana kaikki. Perussuomalaiset on osa Vapaata ja Demokraattista Eurooppa -ryhmää. Uskomme kansalliseen suvereniteettiin, joka merkitsee ja tarkoittaa sitä, että vain ja yksinomaan kansalla, joka muodostaa muista kansoista erillisen kansakunnan on ikuinen ja rajoittamaton oikeus vapaasti ja itsenäisesti päättää kaikista omista asioistaan. Siksi emme hyväksy kansalle kuuluvan valtiovallan luovuttamista Euroopan Unionille. Suomessa on meneillään Perustuslain uudistamishanke, jossa esitetään, että maininta Suomen EU-jäsenyydestä lisätään Suomen perustuslakiin. Tämä on häpeällistä ja tarpeetonta nöyristelyä. EU-ELIITIN TAVOITE Euroopan unionin 2020 -asiakirjassa on paljon hyviä ja kannatettaviakin tavoitteita. Voimme osaa niistä kannattaa. Asiakirjan paras puoli on kuitenkin se, että siinä selvästi paljastetaan ja tunnustetaan EU-eliitin tavoite, suuntaus yhä suurempaan yhdentymiseen. Pisteet siitä, vaikka linja on väärä. Totuuden esiinmarssi on kuitenkin alkanut. Euroopan eri kansat havahtuvat oman päätösvaltansa rajoittamiseen ja alkavat kysymään äänensä perään. Todellinen demokratia on mahdollista vain kansallisvaltioissa, ylikansallinen demokratia on kangastus, jossa tavalliselta ihmiseltä ei kysytä mitään. KRIITTISYYS KASVAA Uskon, että kriittisyys nykytiellä olevaa EU:ta kohtaan Suomessa kasvaa. Tulevaisuuden Eurooppa on itsenäisten kansakuntien Eurooppa, joka muodostaa yhteisen talous- ja vapaakauppa-alueen. Se on minunkin Eurooppani. —
Telia-Demokratiaa
Suomessa saa olla mitä mieltä tahansa paitsi eri mieltä. Kreikan-kriisi on nostattanut Suomen eliitissä ja vanhoissa puolueissa todellisen yksimielisyyden hysterian. EU:ta ja EMU:a ei saisi arvostella. Puhutaan isänmaallisuudesta. Samat tahot, jotka ovat luovuttaneet Suomen kansan päätösvaltaa EU:lle ja vaativat sen lisäksi suomalaisen veronmaksajan rahojen lähettämistä kankkulan kaivoon paasaavat isänmaallisuudesta. Vanhat puolueet ja niiden poliittiset ja taloudelliset myötäjuoksijat haluavat Telia-Demokratiaa; keskustellaan niin kauan, että ollaan samaa mieltä( heidän kanssaan). Pistetään kaikki tötteröhattu päähän ja kun kaikilla riittää pullaa ja mehua niin kaikki on hyvin. Olen ymmärtänyt politiikan niin, että meillä on useampi poliittinen puolue sen vuoksi, että yhteiskunnassa on eriäviä käsityksiä siitä, mikä on hyvää politiikkaa ja kansa saa valita mieleisensä puolueen. En halua Telia-demokratiaa. Politiikka tekee väkevän paluun tosielämään. Talouskriisi pakottaa siihen. Perussuomalaisten ei tarvitse nauttia vanhojen puolueiden luottamusta. Riittää kun nautimme äänestäjiemme luottamusta. Viime viikot ovat olleet myönteisen palautteen sävyttämiä. Uskon, että Telia-demokratia on Suomessa tiensä päässä Osa SDP:sta tajuaa muutosten tuulten puhaltavan. Juuri siksi SDP:n taatat; Lipposet, Ahtisaaret ja Jaakonsaaret kaivetaan esiin. Kuitenkin; historian kulkua ei taaksepäin voi tuupata ja tyranni saa aina palkkansa.  EU – noutaja on tulossa.
Vanhojen puolueiden anatomia
Vanhat puolueet; SDP, Kokoomus ja Keskusta, ovat näennäisvaihtoehtoja toisilleen. Kaksi niistä on aina hallituksessa keskenään – yhden odottaessa kieli pitkällä seuraavia vaaleja. Neuvostoliiton voimien päivinä kokoomusta pidettiin oppositiossa ” yleisistä syistä ”. Kokoomus oli periaatteissaan notkea, mutta sekään ei hallituksen ovia avannut. Muutos tilanteeseen tuli vasta 1987 hetkeä ennen Suuren ja mahtavan romahtamista. Siitä lähtien meno on ollut tasaisempaa vanhojen puolueiden kesken. Kukin vuorollaan on ollut ulkona. Nyt on ulkona SDP ja kokoomus ja Keskusta käyttäytyvät ikään kuin heidän valtansa olisi ikuista. Nykyhallitus on kolmessa isossa asiassa rankasti pielessä. Tasavallan presidentin vallan karsiminen, löperö maahanmuuttopolitiikka ja täysin hampaaton ja näköalaton EU-politiikka. Entinen kuningasvallan kannattaja kokoomus on nyt karsimassa presidentin valtaoikeuksia. Tämä leikki voi käydä kalliiksi, sillä Sauli Niinistö voi hyvinkin sanoa EI ehdokkuudelle. Kukaan muu kokoomuslainen tuskin tulisi valituksi. SDP on kannattanut vuosikymmeniä, että Presidentin valitsisi Eduskunta. Siitä linjasta ei ole enää pihaustakaan jäljellä. Nyt SDP puoltaa Halosta. Keskusta on hiljaa, koska tietää kekkoskaipuisen kenttänsä mielipiteen; vahva presidentti on mieleen. Takit ovat kääntyneet myös EU-politiikassa. Keskustan enemmistö ei halunnut EU-jäsenyyttä ja Keskustan kansanedustajat vastustivat rahaliiton jäsenyyttä. SDP:n Lipponen oli koko rahaliittoprojektin isä ja äiti. Kokoomukselle kävi kaikki, niin kuin aina. Tänään Keskustan rahaliittojäsenyyttä vastustanut Mauri Pekkarinen haukkuu SDP:tä vastuunpakoilusta ja käpykaartilaisuudesta. Ja Kokoomuksen komppikitaristi Katainen antaa tulitukea. Maahanmuutoasioissa kaikki vanhat puolueet ovat hukassa. Kukaan ei uskalla olla mistään mitään mieltä. Toisaalta ja toisaalta politiikka ei ole kenenkään mieleen. Vanhat puolueet saavat vaaleissa yhteensä vajaat 70 prosenttia äänistä. Seuraavissa Eduskuntavaaleissa tähän on mahdollista iskeä viiden, jopa kymmenen prosentin lovi. Avainasemassa ovat sekä vihreät että Perussuomalaiset. Molempien kannatus todennäköisesti nousee viime vaaleista, vaikka en vihreistä henkilökohtaisesti perustakaan. Mikä vanhoista puolueista häviää eniten?  Sen päättää äänestävä Suomen kansa. Yhtään ääntä ei ole vielä annettu, mutta isotkin muutokset Suomen mittakaavassa ovat mahdollisia. Vasemmistoliitto on vaihtanut Marxin Puutarhakirjaan. Linja ei vakuuta, vaikka puheenjohtaja on potentiaaliltaan parempi kuin kaikki edeltäjänsä. Vanhat puolueet nokittelevat toisiaan ankarasti. Kataisen ärtyminen Heinäluomaan on aitoa. Kokoomuksen ja SDP:n välit ovat nyt yhtä huonot kuin SDP:n ja Keskustan välit olivat Lipposen ja Jäätteenmäen aikana. Silti SDP ja Keskusta olivat samassa hallituksessa vuoden 2003 vaalien jälkeen. Vanhoille puolueille kaikki käy. Tällä hetkellä Kokoomus on niukasti niskan päällä, siksi sillä on eniten menetettävää. Perussuomalaisilla on vaaleihin oma ohjelma ja suunnitelma. Vanhoja puolueita tuuletetaan kunnolla. Jos vaalit pidettäisiin nyt , tulisi suuria muutoksia.Vaalit ovat kuitenkin vasta vajaan vuoden päästä; muutoksia tulee silloinkin. Vanhoille puolueille kaikki käy. Se on niiden anatomia. —- Kävin Kreikassa. Seeing is believing. Kreikassa on leikki kaukana. Kreikka on irrotettava eurosta. Kansalta menee ostoivoima ja paikat hajoavat. Oma valuutta ja kova devalvaatio ja sieltä pikku hiljainen kehitys on tie eteenpäin. EU ei tätä usko. EU-maista rahaa ei ole kuin Saksalla. Kun Saksa ei jaksa maksaa… banaanit ja lakritsat loppuvat. Juhlat ovat ohi. EU on olemassa olonsa suurimmassa kriisissä. Missä on Barroso? Missä Van ” Kuka ” Rompoy? EU:lla ei ole johtajaa, maksaja on. Sinä!
Ykkösaamu 15.5.2010; Vieraana on perussuomalaisten puheenjohtaja, europarlamentaarikko Timo Soini
http://tinyurl.com/2v9jqkt
MTV-3 14.5.2010; Soini olisi erottanut Kreikan euroalueesta
http://tinyurl.com/39cakoq
Ylistystä laulaa herrat maan
Kolhoosi-EU on tehnyt päätöksen massiivisesta vakautusrahastosta. Rahaston koko on käsittämättömät 750 000 000 000 euroa, josta alustavien tietojen mukan Suomen osuus on 8,14 miljardia euroa. Tässä vaiheessa tuskin kukaan tietää mistä on sovittu. Sitä selvinnee tulevina viikkoina. Yksi kuitenkin tiedetään; Ylistystä laulaa herrat maan. ” Tämä oli paras mahdollinen ratkaisu!” ” Euroa ja sen vakautta puolustetaan hintaan mihin hyvänsä” ”Tämä ratkaisu on myös Suomen etu”. ” Ratkaisun arvostelu on halpahintaista populismia”. Televisioon raahataan Paavo Lipponen ja Esko Antola; veljet todistavat ihanasti. Vaikka totuus haudataan kuinka syvälle tahansa, kyllä se sieltä ajan oloon esiin murtautuu. Kannattaa seurata myös kansainvälistä mediaa; sieltä saa muitakin näkökulmia asiaan kuin ruusuntuoksulla marinoitua EU-propagandaa. Lähden nyt aamulla Kreikkaan, Vapaa ja Demokraattinen EU-parlamenttiryhmäni kokoukseen. Perästä kuuluu, sanoi torventekijä. — Ystäväni Nigel Farage toipuu taistelukuntoon. Hän lupasi palata Brysseliin ruotimaan EU:ta. Maltan tuskin odottaa.
Nigel Farage lento-onnettomuudessa
EU-parlamenttiryhmäni puheenjohtaja Nigel Farage joutui tänään aamuna Britanniassa lento-onnettomuuteen. Hän loukkaantui rysäyksessä, mutta hänellä ei ole hengenvaaraa. Luojan kiitos. Eurooppa tarvitsee Sinua Nigel. Olet kansansuvereniteetin äänitorvi numero 1.
Asiantuntija Amerikasta siteeraa Soinia
Lue itse, kuinka alansa johtava asiantuntija on Soinin linjalla: Kauppalehden artikkeliin klikkaamalla tästä.
Rosvot kiinni!
Kreikan talouskriisi ei ole mikään vulkaaninen purkaus! Se ei ole force majeure -tilanne. Talouskriisi on ahneiden, rasvaisten optio- ja etusaalistajien, pankki- ja pörssipelurien, omahyväisten EU-byrokraattien, kelvottomien valvojien ja korruptoituneiden poliitikkojen aikaansaannos. Mikä tässä on sinun roolisi? SINÄ MAKSAT! Vanhojen puolueiden väsyneet poliitikot ja loppuunajetut EU-byrokraatit honottavat aina vastuun kantamisesta omaan nenäänsä. Kuka nyt kantaa ja mitä? Suomalainen veronmaksaja kantaa kovalla työllään ansaitsemansa veromarkat Kreikkalaiseen kaivoon. Euroopan Unioni ja sen rahaliiton turpeat oman edun tavoittelijat eivät vastaa mistään, vaan pelastavat pankkisponsorinsa ja maksattavat laskunsa kansoilla. EU kuurnii hyttystä ja nielee kamelin kakistelematta. Näin tapahtuu myös Suomessa. Kun onneton finninaamainen teiniparka harhautettuna lankeaa pikavippiin, ja jättää laskunsa maksamatta, häntä viedään kepin nokassa kuin mätää kukkoa viisi vuotta, ja luottotiedot on viety puoleksi vuosikymmeneksi. Siinä toteutuu henkilökohtainen vastuu todellisten rosvojen kulkiessa kuin koira kotiveräjästä. Euroopan talous- ja rahaliitto on suuren rahan ja järjestösosialismin tuotos, joka lyö veljen kättä kansojen pään yli. Rosvot kiinni, sinä maksat. Tuliko tämä sinulle yllätyksenä? Missä EU, siellä ongelma. Itsenäisyyden asia ei vanhene koskaan. Etulinjassa on tilaa. Taistele!
Maatalousministeri Sirkka-Liisa Anttila ja mepit koolla Suomen pysyvässä edustustossa Brysselissä 28.04.2010
Maatalousministeri Sirkka-Liisa Anttila ja mepit koolla Suomen pysyvässä edustustossa Brysselissä 28.04.2010. EU:n yhteisen maatalouspolitiikan näkymät ja haasteet v.2013 jälkeen. Puhetta suomen puolesta.
MISSÄ EU- SIELLÄ ONGELMA
Kreikan talousvaikeudet eivät voineet tulla yllätyksenä. EU:n rahaliitto pitää sisällään täysin eri tilassa olevia kansantalouksia, joille ei sovi sama rahanarvo ja korot. Nyt on tullut luku laulun perästä ja Suomen kansa laitetaan maksamaan. Kreikalla ei ole mitään mahdollisuuksia maksaa lainoja takaisin, vaan ne ajan oloon annetaan anteeksi! Perussuomalaiset eivät hyväksy Kreikan tukipakettia sen paremmin Suomen Eduskunnassa kuin Eurooppa-tasollakaan. Kreikan talouskriisi johtaa EU-kriittisyyden voimakkaaseen lisääntymiseen Euroopassa. Se ei ole ihme; vuosikausia jatkunut tilastojen vääristely ja valehtelu sekä EU:n asioihin puuttumattomuus näyttää EU:n todellisen karvan. Manipulaatiolla ei saa kestäviä tuloksia. Irlannin kansanäänestyksen toinen läpirunnominen oli suurin aivopesuprojekti mitä läntisessä maailmassa on nähty; Tuloksena oli lukukelvottoman perustuslain läpivienti, joka vain entisestään sotkee Euroopan asioita. Missä EU, siellä ongelma. Mikä siis avuksi; ensin Kreikka ulos euroalueesta ja tulevan drakman devalvaatio 30-40 prosentilla ja EU:n hajauttaminen talous- ja vapaakauppaliitoksi. Mitä EU-maat tekevät? Lapioivat rahaa kankkulan kaivoon ja vaativat lisää integraatiota. Se vain pahentaa tilannetta, jossa hyviä ratkaisuja ei ole.
Hei, me kuristetaan omistajakuljettajia
Suuren rahan kokoomus leveilee aina eurooppalaisilla yhteyksillään. Keskiviikkona Brysselissä Euroopan parlamentin työllisyys- ja sosiaaliasioiden valiokunta äänesti rekkakuljettajien työaikarajoitusten soveltamisesta myös itsenäisiin kuljettajiin. Kyse on omistajakuljettajan oikeudesta tehdä työtä omassa yrityksessään. Kokoomuksen eurooppalaiset kaverit Italiasta, Ranskasta ja Espanjasta hyppäsivät sosialistien ja vihreiden kelkkaan kuristamaan omistajakuljettajia omassa työssään. Perussuomalaisten kaverit Euroopassa, Italiasta ja Englannista, äänestivät ko valiokunnassa omistajakuljettajien puolesta. Työllisyys- ja sosiaaliasioiden valiokunnan päätös on järjetöntä ja epäkäytännöllistä lainsäädäntöä. Suomen hallitus, jota tässä asiassa Perussuomalaiset ovat ilomielin voineet tukea, on kaikissa asian käsittelyn vaiheissa vastustanut yrittäjien työaikarajoituksia – yrittäjän vapautta loukkaavina ja mahdottomina valvoa. Asia tulee vielä toukokuussa parlamentin täysistuntoon. Toivottavasti siihen mennessä kokoomuksen berlusconilaiset ja sarkozylaiset kaverit saadaan irroittamaan otteensa suomalaisen omistajakuljettajan kurkusta. Muuten lähtee avain virtalukosta.
Sivuston uusia ominaisuuksia kannattaa nyt hyödyntää

Eurostoliitto ja Neuvostoliitto
Eurooppalainen suunnitelmatalous on kriisissä. Suomessa naurettiin Neuvostoliiton meininkiä kylvää ja kyntää samaan aikaan sekä Karjalassa että Ukrainassa. Ja loppuhan siitä ajan oloon tuli. Euroopan Unionissa on taloudellinen lippalakki – one size fits all. Sitä kutsutaan euroksi. Euromaat kylvävät ja kyntävät samaan aikaan ja tuloskin on sama kuin Neuvostoliiton maataloudessa. Kysymys ei ole romahduksen tulosta vaan ajankohdasta. Saksa kyllä pärjää, mutta Kreikka, Irlanti, Espanja ja Portugali ovat konkurssikypsiä. Suomen herrat kiitävät kilvan Kreikkaa lainottamaan. Kaikki vanhat puolueet ja vihreät ovat kansan kupilla. Minä en antaisi tähän Zorbakseen latin latia. Suomi ottaa lainaa 500 miljoonaa euroa, lainatakseen sen eteenpäin Kreikalle. Pääministerin mukaan tämä on hyvä bisnes! Pistetään nyt pari muutakin maata konkurssiin, tulee vielä parempi bisnes! Euroopan Unioni muistuttaa vuosi vuodelta edesmennyttä itäistä serkkuaan. Banaanit ja lakritsat alkavat huveta. Talousromahdus lopulta Neuvostoliitonkin manan maille vei, mutta propagandakoneisto toitotti kommunismin ” saavutuksia ” loppuun asti. Parhaiten EU:ssakin toimii propaganda. Banaanit ja lakritsat hupenevat. EU ja euro pysyvät niin kauan pystyssä kun Saksa jaksaa maksaa. Ei Saksakaan EU:ta sinänsä rakasta, sitä kiinnostaa 500 miljoonan ihmiset kotimarkkinat. Suomessa vielä laajalti uskotaan euroon. Massiivinen propaganda hokee, että se on ainoa mahdollisuus. Ruotsilla ja Tanskalla on kruununsa, eikä maa ole niitä vielä nielaissut! Niin , niin, mutta se on eri asia…huutaa propaganda. Fakta on: Ei ole maa nielaissut. Läntinen suunnitelmatalous ajaa umpikujaan. Sitä ennen se käy sinulle kalliiksi. Sinä maksat. Monen kotikommunistin silmät aukesivat Moskovan matkalla. Toisten kertomat faktat eivät riittäneet. Sama tie on Eurostoliitolla edessään. Harvainvalta ei kykyene uudistumaan, koska se haluaa pitää vallan harvoilla. EU ei ole demokratia vaan byrokratia. EU on ongelma, eikä ratkaisu. Neuvostoliittoa ja Eurostoliittoa yhdistävät myös komissaarit. Onhan komission puheenjohtaja, pääkomissaari, Jose Manuel Barroso, entinen maolainen kommunisti. Neuvostoliiton arvostelijoita nimiteltiin aikanaan äärioikeistolaisiksi. Kas kas, mikä leima on tarjolla EU-kriitikolle?… No se sama. Neuvostoliitto pysyi pystyssä runsaat 70 vuotta, se on maksimi-ikä myös Eurostoliitolle.
Linjapuhe 24.04.2010
Linjapuhe 24.04.2010 AudioPlayer.embed("pod_audio_1", {soundFile: "http%3A%2F%2Ftimosoini.fi%2Faudiot%2Flinjapuhe24042010.MP3"});
Linjapuhe Perussuomalaisten puoluevaltuuston kevätkokouksessa Helsingissä la 24.4.2010

Lihansyöjien lähtö
SDP on kriisissä. Lihansyöjien lähtö iskee suonta puolueesta. Siis mitä? Olen aina arvostanut perusdemaria, joka ei vouhota, eikä vatuloi. Sosialisti en ole, eikä minusta sellaista tule. Silti työväenliikkeessä on arvostettavia asioita ja ihmisiä. Nyt yksi kentällinen SDP:n aatelia jättää eduskuntatyön – vapaaehtoisesti. Reijo Laitinen, Reijo Kallio, Lauri Kähkönen, Tero Rönni ja Antti Kalliomäki siirtyvät vilttiketjuun. Menetys on SDP:lle tuntuva. SDP ei ole tällä hetkellä perinteisessä kannattajakunnassaan kovin uskottava ja kun tukipylväät lähtevät niin työväentalot huojuvat. Tunnen ylläolevan viisikon henkilökohtaisesti; tolkun miehiä, lihansyöjiä. Edustamansa kansan näköisiä. Olen varma, että moni näiden miesten äänestäjistä ei enää äänestä SDP:tä. Puolue ei riitä, jos henkilö ei täsmää. Mistä löytyvät uudet Laitiset ja Kähköset? Luottopakit. Kun ei ole luottoa, kansa antaa pakit. SDP:ssa ei arvosteta peruspuurtajaa, eikä duunarimiestä. AY-liikkeen parhaita poikia painetaan niskasta alas. Nämä miehet eivät anele. He vetävät johtopäätökset. Ilkka Taipale putosi jo viime vaaleissa. Todellinen köyhien ja miesten ystävä. SDP ei arvosta, mutta josko sittenkin Taipale tekisi paluun? Hyvää näissä lihansyöjissä on se, että heistä pitävät ja heitä äänestävät myös tosinaiset – sellaiset, joilta ei itku pääse, jos kynsi katkeaa. Toivottavasti viime jaossa eduskunnasta pudottunut veturinkuljettaja Harry Wallin tekee paluun. Olisi sekin jotakin , että viiden lihansyöjä-lähtijän korvaajaksi tulisi edes yksi lihansyöjä(sdp). — Perussuomalaisten profiili on selvä. Me olemme aitojen ihmisten puolue.Miesten ja naisten. Olen tutkinut perustellisesti äänestäjäkuntaamme. Tunnen sen käytännön kokemuksesta.Se on monipuolisempi kuin julkisuus antaa ymmärtää. Perussuomalaiset on ihmiselle hyvä. Lihansyöjien luottopuolue.
Kuin tuhka tuuleen
Tulivuorenpurkaus Islannissa näyttää ihmiskunnalle nenänmallia. Ihminen on pieni, muttei merkityksetön. Nyky-yhteiskunta on haavoittuvainen. Enää netin kaatuminen on kokematta. Luulen, että sekin on ajan kysymys. Pääsin itse torstaina Suomeen viimeisellä mahdollisella koneella. Pari tuntia sen jälkeen Brysselin kenttä suljettiin. Perjantaina sain olla saattamassa Urpo Leppästä taivastielle. Kiitollisuus nousee surun yläpuolelle. Tänään minun oli tarkoitus lähteä Puolaan europarlamenttiryhmäni Vapaan ja Demokraattisen Euroopan edustajana presidentti Lech Kaczynskin hautajaisiin. Matkareittiä etsittiin, mutta ratkaisua ei löytynyt.Tähän on tyytyminen. Tulivuorenpurkaus pysäyttää, mutta vain hetkeksi. Tähän on tultu kun ” kehitys kehittyy ”. Jatkuva online-elämä muuttaa elämää. Päätöksiä tehdään samantien perusteellisesti miettimättä, koska luullaan, että aina ja joka hetki voi päättää uudestaan edellisistä päätöksistä ja historiasta välittämättä. Se mikä käy virtuaalimaailmassa ei päde tosielämässä. Harkinta-aika tekee voimakkaan paluun. Tuumaustunti oli vielä jokin aika sitten kunniassa. Sen aikana mietittiin mitä tehdään ja miten tehdään. Sama pätee ihmissuhteissa. Kihlaus oli aikanaan hyvin merkityksellinen. Se oli lupaus naimisiinmenosta, mutta siitä oli vielä mahdollisuus pakittaa. Harkita. Tosirakkaus voi hetken odottaa, sillä se on ikuista. Elämä voi haihtua hetkessä kuin tuhka tuuleen. Kuolematon sielu ei katoa.
Täällä Timo Soini (huhtikuu 2010)
Täällä Timo Soini (huhtikuu 2010) AudioPlayer.embed("pod_audio_1", {soundFile: "http%3A%2F%2Ftimosoini.fi%2Faudiot%2Fhuhtikuu2010_taalla_timo_soini.mp3"});
Dementikkojen demokratia
Poliittisten muistelmateosten rintamalla on tulossa hiljaista. Kustantajat eivät ole ole kiinnostuneita julkaisemaan niteitä, joissa on vain pahvikansien välissä yksi sivu, nimilehti ”En muista”. Perussuomalaisten puoluehallitus vaati viime torstaina uusia vaaleja, koska nykyhallitus on menettänyt uskottavuutensa ja toimintakykynsä. Rappio rehottaa. Vanhojen puolueiden rahoitusmoraali on rämettynyt. Ja kirjopyykki pyörii. Säätiöpuolue RKP:n radiohiljaisuutta tässä asiassa ei tarvitse ihmetellä. Entäs vihreät? Vihreät ovat pelastamassa milloin Kuubaa, milloin napajäätiköitä ja ryhävalaita. Kieltämässä turkistarhausta ja tupakointia, formuloita ja lihansyöntiä. Kenen kissa on vihreiden kielen vienyt kun he seisovat pönäkästi vaaliraharappion ryvettämän porvarihallituksen tukipönkkänä. Vihreät tukevat rappiota. Vasemmistokin istuu hiljaisena naama nurkkaan päin. Dementikkojen demokratialle terveiset: Käsi pöydälle, pöytä kertavedolla puhtaaksi ja kohti uusia vaaleja.
Keskustan karavaani kiertää maata
Kepulaiset arvelevat, että puheenjohtajakierros siivittää keskustaa uuteen nousuun. Niin arvelivat sosialistitkin ennen viime puoluekokoustaan. Karavaani kiersi Skinnaria myöten ja Jutta Urpilainen valittiin. Nousu on vielä näkemättä. Näin käynee keskustallekin. Mauri ei saa mennä , vaan Mauri tulee. Puolueen Taata, Seppo Kääriäinen, pohdiskeli muutama päivä sitten, että kepun kannatus on gallupeissa laskenut hämmästyttävän vähän. Olen samaa mieltä. Vaaleissa on kuitenkin 20 prosentin raja tiukassa. Parempaa tuskin on luvassa, sillä vaaliraharappio pysyy pinnalla eduskuntavaaleihin saakka. Pääministeri Matti Vanhanen pakkaa tavaransa kesken vaalikauden ja käy eduskuntavaalit rivimiehenä. Keskusta on kuitenkin sitkeä puolue, jota ei pidä aliarvioida. Puolue taistelee rajusti hallitusasemasta. Kakkosijakin voi riittää siihen. Puheenjohtajakaravaanin kiertäminen ympäri maata tuo jonkin verran julkisuutta. Se auttaa pääsemään maakuntalehtiin, mutta siellähän keskusta on ollut jo vuosikymmenestä toiseen. Jotakin uutta pitää olla. Siinä en keskustalle konsultiksi rupea. Pieni vihje kuitenkin. Miten on mahdollista, että Perussuomalaiset on Helsingissä, Espoossa ja Vantaalla huomattavasti suurempi valtuustopuolue kuin Suomen Keskusta? —- Kokoomus on tällä hetkellä Suomen haavoittuvin puolue. Se on onnistunut viime vuosina hyvin. Kannatuksen taittuessa virheiden mahdollisuus kasvaa, vaikka tällä hetkellä varaa pieneen notkahdukseen on. Eurovaaleissa tuli jo pieni varoitus. Kasvovesillä ei kaikkea saa.
Kohtuus voitti 10-1
Olen hyvilläni Julkisen sanan neuvoston (JSN) langettavasta päätöksestä. Elävän poliitikon jokainen sana tuntuu olevan suurennuslasin alla, tämä kuuluu demokratiaan ja sopii minulle. Edesmenneitä poliitikkoja, kuten Tonya, voi arvioida kriittisesti, sekin sopii minulle. Johonkin täytyy kuitenkin vetää raja, kuten nyt tehtiin. Itsekritiikki on rajanvetoon paras. Suosittelen sitä itse kullekin.
Raakaa peliä reumasairailla
Heinolan Reuman sairaala on asetettu konkurssiin. Tämä tehtiin tietoisesti ja harkiten. Missä oli valtiovalta? Mitä tekee ministereillä, jotka eivät pysty tekemään mitään? Kukaan ei tuntunut kannattavan sairaalan lakkauttamista ja kuitenkin se lakkautettiin. Tässä on jotakin hapanta. Kyllä valtiolla rahaa on, ei se voinut kahden miljoonan euron rahasta jäädä kiinni. Miksi hyvin ja tuloksellisesti toimiva sairaala, joka auttaa sairauden runtelemia ihmisiä voidaa ajaa alas? Yleensä kun Suomessa järkevää toimintaa ajetaan alas on kysymyksessä joku älytön säännös, esimerkiksi EU-pohjainen. Kieltääkö joku säädös säätiöiden tukemisen? Miksi Kela tai ministeriö ei tehnyt mitään? Vai halutaanko tämä ala yksityistää ja myydä kansainväliselle firmalle? Edukunnan kyselytunnilla Perussuomalaisten Raimo Vistbacka otti terävästi kantaa tähän asiaan. Kun kahta Suomen tullutta mummoa uhkaa karkoitus on koko eliitti liikkellä lakimuutosta vaatimassa. Kun omat sairaat kaipaisivat apua, kukaan ei voi tehdä mitään. Ei se näin voi mennä. Tärkeintä tässä on ihminen. En minä syyllistä kaipaa vaan päätöstä sairaalan toiminnan jatkumisesta. Siellä on ammattitaitoa, osaamista, avun tarvitsijoita. Ministeri Paula Risikko. Hoitakaa tämä asia. Te pystytte siihen, kansan tuki on takananne. — Aamun Helsingin Sanomia lukiessani tarkastin päivämäärän. Ei ollut aprillipäivä. Homma ry:n mielipidetutkimuksen julkaiseminen päätoimittaja Janne Virkkusen viimeisenä työpaivänä on mielenkiintoinen asia. Ei politiikassa ole sattumia tällä tasolla.
11 323 päivää politiikkaa
Olen pohtinut ihmistä, itseäni ja politiikkaa virallisesti 31 vuotta. Olen  kokenut poliitikko. Olen ollut monen herran ja rouvan kanssa marjassa.  Olen pitänyt ihmisen puolta ja tehnyt tuhansia päätöksiä. 11 323  vuorokautta sitten ei ollut läppäriä, kännykkää, ei laajakaistaa. Raha  oli markka ja jokaisella oli mummola. Savuja oli Suomessa enemmän,  ihmisiä vähemmän. Nyt kaikkea on paljon. Hyvää ja vähemmän hyvää.  Paljon enemmän kuin 31 vuotta sitten. On ”kehitytty”. Kun katson  taakse, en haikaile menneeseen. Suren kehityksessä sitä, että vaikka  maailma on monessa mennyt eteenpäin, yhtä puuttuu: NÄKEMYSTÄ. Missä  sitä on, ja mistä sitä saa? Näkemystä siitä, kuinka voimme elää hyvän  elämän tässä maailmassa? Sisältä ihmisestä se näkemys lähtee. Ei  sitä missään varastoida, eikä se rahalla irtoa. Samasta  lähteestä se on kauhottava, josta minäkin sitä ammensin 16-vuotiaana.  Itsestäni. Uskon lähde on meissä jokaisessa – uskallus ottaa tämä  hieno maa haltuun isovanhemmiltamme, isiltä ja äideiltä. Ja viedä sitä  ajassa eteenpäin. Minulla on edelleen runsaan 11 300 päivän jälkeen  väkevä näkemys siitä, mikä on oikein ja mikä väärin. Minua ei ole  milloinkaan pidelty pahoin, mutta näkemyksiäni on nuijittu. Siksi vien  näkemyksiäni eteenpäin 16-vuotiaan löydöillä, 31 vuoden kokemuksella ja  pian 48 vuotta eletyllä rutiinilla. Tällä hetkellä Euroopan  Parlamentissa, kansan antamilla äänillä. Olen poliitikko ja minut  saa haastaa edelleen näkemyksistäni. Olen iloinen siitä, että  näkemyksiäni nuijitaan edelleen ja nyt niitä halutaan sen lisäksi  kuunnellakin. 31 vuoden kaikki päivät olen tarvinnut kirjoittaakseni  tätä plokia tänään. Vuoden päästä on taas vaalit. Kokenutkin  politiikko on samalla viivalla nuorempien kanssa työnhaussa. Minä myös. Ihmisille  toivon tänä päivänä sekä siunausta yleensä, että näkemystä erityisesti;  kuinka isänmaa otetaan taas haltuun. Jotta on jotain mitä antaa  edelleen lapsille. ”Äänestäjä” tarkoittaa minulle ihmistä. Nuorta  sekä varttunutta. Ja näkemyksellä tarkoitan jatkossakin  itsenäistä Suomea.
31 vuotta täynnä
Tänään tulee 31 vuotta siitä, kun 16-vuotiaana lukiolaisena liityin  SMP:n jäseneksi. Politiikka vei miehen. Tuolloin  presidenttinä oli Kekkonen, Neuvostoliitto oli voimissaan, EU:sta ei  nähty edes pahaa unta. Maailma muuttuu, mutta ihminen on sama. Kekkosen  ruoskaparlamentarismi tuli tiensä päähän. Noista ajoista muistetaan  parhaiten Urho Kekkonen ja Veikko Vennamo. Oman tien kulkijat  ovat arvossa. Pitkä matka ja kokemus tuovat näkemystä. Elämässä  tulee voittoja ja tappioita. Niin pitääkin. Matka ja elämä  politiikassa on mielenkiintoista. Taistelu jatkuu tieuran  suunnassa. 31 vuotta on täynnä, kuinka paljon on edessä? En  tiedä, mutta sen tiedän, että täysillä mennään – asialinjalla.
Kääriäisen huoli ja pulman ratkaisu
Keskustan tahtopolitiikan taustahahmo Seppo Kääriäinen on huolissaan  Keskustan putoamisesta Kokoomuksen ja SDP:n kelkasta. Kääriäisen  huoli on perusteltu. Keskusta on suurissa vaikeuksissa. Kova  keskustalainen hevosmies sanoi minulle viime viikolla, että vaikka olen  Soinin kanssa samaa mieltä asioista, äänestän kepua. Näitä  arkkikepuja on entistä vähemmän. Mies puhui silti järkeä ja  jatkoi: Kepulla oli 1950-luvulla neljä kovaa; Kekkonen, Karjalainen,  Virolainen ja Vennamo. Nyt on tarjota Kiviniemi, Kaunisto, Pekkarinen ja  Väyrynen. Onko siis menty eteen- vai taaksepäin? Ei ole  ihme, että Kääriäinen on huolissaan. Toivoa silti on. Kepullahan  on ollut jo Kannuksen Kennedy: Esko Aho. Hänen jälkeensä tullee  Mauri Pekkarinen: Suomen Sarkozy!
Ei pidä provosoitua
Demaripresidentti Mauno Koivisto sanoi: Ei pidä provosoitua kun  provosoidaan. Perussuomalaisten vaalivalmistelut ovat saaneet  vanhat puolueet ja niiden myötäjuoksijat suunniltaan. Tällaista  vaalivankkureiden työntöapua en osannut edes suunnitella. Vanhat  puolueet jonottavat puheenvuoroani ikään kuin olisin koko Suomen pomo,  joka sanoo, mikä kulloinkin on sopivaa. Kiitos kunniasta, mutta tehtävä  on edelleen mahdoton. Perussuomalaiset on puolue, jolla on oma  suunnitelma ja oma ohjelma. En ryhdy osaksi vanhojen puolueiden  suunnitelmaa ja ohjelmaa. Otan kantaa, kun katson tarpeelliseksi ja  kysymyksiin, jotka katson tarpeelliseksi. Samat tahot, jotka ovat  julistaneet Perussuomalaisten olevan yhden miehen puolue, huutavat  nyt yhden miehen perään. Eduskuntavaaleihin on vielä runsas vuosi  aikaa ja vanhat puolueet myötäjuoksijoineen ovat jo maitohapoilla. Väsy  tulee, jos tuolla lailla reuhtoo ennen aikojaan. Politiikassa  piuhan on pidettävä. En ryhdy vanhojen puolueiden  vaalivankkureita vetämään, vaikka he työntävät omiamme.
Nimittelystä
Ei nimi miestä pahenna, jos ei mies nimeä. Mielestäni käypänen  lyhennys Perussuomalaisista on perus. Lehdistössä näkee  uutisraporteissakin käytettävän ”persua”. Mikäs siinä, kun –  kokoomuksesta käytetään porvaria – keskustasta käytetään kepulia –  sdp:stä käytetään sossua – vasemmistoliitosta käytetään kommaria –  kd:sta käytetään krisua – vihreistä käytetään piipertäjää –  rkp:sta käytetään hurria Tätä päivää odotellessa… Timo  Soini (perus)
Urpo Leppänen on kuollut
Sain suru-uutisen hyvän ystäväni Urpo Leppäsen kuolemasta tänä aamuna. Urpo  Leppänen oli merkittävä poliitikko sekä SMP:ssä että  Perussuomalaisissa. Hän oli yksi neljästä Perussuomalaisen puolueen  perustajajäsenestä. Puolueemme nimi on hänen keksimänsä ja Raimo  Vistbackan valitsema. Opin häneltä tavattoman paljon. Liittyessäni  SMP:n jäseneksi 16-vuotiaana vuonna 1979 Urpo Leppänen oli SMP:n  puoluesihteeri ja vasta valittu kansanedustaja. Leppänen oli  minulle todellinen puoluesihteeri. Puoluesihteerin työ on raskas ja  epäkiitollinen. Siinä Leppänen oli parhaimmillaan. Hän osasi puolue- ja  vaalityön organisoinnin. Olen häneltä saamastani opista kiitollinen. Perussuomalaisessa  puolueessa Urpo oli merkittävä taustavaikuttaja ja idealinko. Kuuntelin  ja huomioin hänen näkemyksensä tarkasti. Viime EU-vaalien strategia ja  vaaliliitto kristillisten kanssa oli myös Urpo Leppäsen toive. Viimeisinä  vuosina hän lähetti minulle lukuisia käsinkirjoitettuja kirjeitä.  Niistä huokui henkilökohtaisuus. Viimeinen kirje tuli noin kolme  viikkoa sitten. Viimeisessä Perussuomalaisessa lehdessä Urpo  Leppänen kertoi vaikeasta sairaudestaan ja kehotti auttamaan  vaikeuksissa olevia ja sairaita ihmisiä. Hän oli kiinni politiikassa,  yhdessä rakkaudessaan, loppuun asti. Kaipaan hyvää ystävääni.  Elän yhteistä surua Urpon omaisten ja ystävien kanssa. Päällimmäisenä  on kuitenkin kiitollisuus. Sain tuntea Urpo Leppäsen, ihmisen, joka  uskalsi elää, taistella, onnistua, tehdä virheitä ja pyytää anteeksi. Lepää  rauhassa Urpo.
105 kunnian päivää
Tänään on Talvisodan 70-vuotismuistopäivä. Kommunistinen  diktatuuri, Neuvostoliitto, hyökkäsi nuoren itsenäisen demokratiamme  kimppuun. Raskain uhrein hyökkääjä torjuttiin. Talvisota,  105 kunnian päivää. Sanat eivät riitä ilmaiseman sitä  kiitollisuutta ja kunnioitusta, jota tunnen sotiemme veteraanipolvea  kohtaan. Tämä kiitollisuus on suomalaisille yhteinen, olen pieni osa  sitä. Seuraan lähetystä Talvisotaseminaarista ja illalla katson  Pekka Parikan ohjaaman Talvisota-elokuvan. Elokuva on vaikuttava. Talvisota loi henkisen perinnön. Itsenäisyyden asia ei vanhene  koskaan.
Daniel meni leijonan luolaan
Poliittisen populismin syvällinen ymmärtäminen eliitin keskuudessa  Suomessa on melko vaatimatonta. Olen neljä päivää viikosta  Euroopassa ja kolme Suomessa. Vanhat puolueet ja kommentaattorit  tuntuvat haluavan minut Suomeen seitsemäksi päiväksi viikossa. Kerroin  EU-vaaleihin lähtiessäni, että vien Perussuomalaisuuden Euroopan  Parlamenttiin. Nyt se on siellä ja myös jälkeeni jää. Johdan  Perussuomalaisten 2011 eduskuntavaalikampanjan. Vanhassa  testamentissa Daniel meni leijonan luolaan. Daniel myös palasi  leijonan luolasta. Ei mitään uutta auringon alla. — HS  Gallup lupasi Perussuomalaisille 7,1 prosentin kannatuksen. Ei  hassumpaa. Näin siis vaikka Daniel on leijonan luolassa…
PoliHeli, vertaa MediHeli
Suomessa on käytäntö, että kun jokin Perussuomalainen tai sellaisena  esiintyvä tai sellaiseksi väitetty sanoo, tekee, kompastuu, ihmettelee,  lausuu tai laulaa, niin kaikkeen tähän kysytään minulta kommenttia. Kiitän  tästä suuresta luottamuksen osoituksesta, mutta tehtävä on mahdoton. PoliHelini  ei ehdi joka paikkaan, jossa ”tapahtuu”. MediHeli pärjää paremmin. Kokemuksesta  tiedän, että olemme kovassa nousussa, jolle on kadehtijoita. Tämä  on politiikkaa, minun työtäni. Pidän työstäni.
Minun Eurooppani
Minun Eurooppani , Marina Conress Center, Helsinki 6. 3. 2010  (19  min.)
Perussuomalaiset voimistuvat
Viikonloppuna järjestimme Vuosi vaaleihin  -seminaarin ja risteilyn. Osanottajia oli kolmisensataa eri  puolita Suomea; valtuutettuja, kenttäaktiiveja ja paljon uusia jäseniä. Innostus  oli valtava. Olen ollut politiikassa mukana runsaat 30 vuotta ja  vain kerran olen kokenut vastaavaa innostusta; vuoden 1983  eduskuntavaalien alla, jolloin nuorena 21-vuotiaana valtiotieteen  ylioppilaana olin mukana rivimiehenä nostamassa SMP:ta suureen  vaalivoittoon. — Seminaarimme alustukset olivat mukaansa  tempaavia ja niistä virisi vilkas keskustelu, joka jatkui risteilyllä  pikkutunneille asti. Kävin kymmeniä mielenkiintoisia  keskusteluja. Minulla on takanani kautta maan osaavaa ja innokasta  väkeä. Kokeneet puoluejyrät ja uudet jäsenet istuivat päät vastakkain  aamuun asti. Perussuomalaiset voimistuvat. Tunku ehdokaslistoille  on nyt niin kova, että moni joutuu pettymään. Kaikki halukkaat eivät  pääse eduskuntaehdokkaiksi Meidän pitää ymmärtää se, että kaikkia  tarvitaan työssä, tukiryhmässä, mutta jokainen ei voi olla ehdokkaana.  Erityisen suuren vaikutuksen minuun tekivät ne henkilöt, jotka kertoivat  porukalla muodostaneensa tukiryhmän ja yhtenä miehenä ja naisena olivat  ehdokkaansa takana. Perussuomalaisilla on nyt tarkan harkinnan  ja maltin paikka. Ehdokasasettelu tehdään rauhassa ja  suunnitellusti. Politiikka on joukkuepeliä. Perussuomalaisissa  noudatetaan johdallani pelisääntöjä. — Puolueen maineen  ja kaikkien ehdokkaiden oikeusturvan vuoksi puolue edellyttää, että  ehdokkaamme ovat sitoutuneet Perussuomalaisten linjaan, arvomaailmaan,  asiaan ja kertovat taustansa avoimesti ja rehellisesti. Miksi  näin? Kuntavaaleissa kävi valitettavasti muutamilla  paikkakunnilla niin, että Perussuomalaisia käytettiin ponnahduslautana  vain omiin pyyteisiin ja jätettiin mm. omat ikävät asiat  kertomatta.Jälki on ollut sen mukaista. Tämä peli ei jatkossa  vetele. En aio itse olla, enkä saata muita ehdokkaitamme sellaiseen  tilanteeseen, jossa saamme ”selitellä” jonkin ehdokkaan itsestään  salaamia epämiellyttäviä tosiasioita. Jokainen ehdokas, minä  mukaan lukien, täyttää yhteisesti sopimamme paperin, jossa hän sitoutuu  kertomaan taustoistaan. Luottamus hyvä, kontrolli parempi. Vaalien  alla ja niiden välilläkin moni meistä joutuu perusteettoman  mustamaalaamisen kohteeksi. Sellaiselle emme anna periksi. Huhujen  perässä emme juokse. Minulla on henkilökohtaisesti runsaasti  kokemusta nimettömistä parjauksista. Niille en anna mitään arvoa. Se,  joka huutaa, pelkää. Politiikassa ei pärjää, jos pää ei kestä. — Perussuomalaisten  listat eduskuntavaaleissa ovat monipuoliset ja puolueemme vaaliohjelma  on yleispuolueen ohjelma. Yhteinen ohjelma on se mitä ajetaan.  Ehdokkaalla on oikeus käyttää ohjelmamme kanssa sopusoinnussa olevia  omia henkilökohtaisia vaaliteemoja. Perussuomalaiset on näiden  vaalien ainoa todellinen haastaja. Perussuomalaiset herättävät  voimakkaita tunteita. Vanhat puolueet myötäjuoksijoineen varmasti  pistävät meidät lujille. Se on oikein. Politiikka palaa  politiikkaan! Perussuomalaiset haluavat Suomen Kansan käyttävän  ääntään.
Vauhtia vaalitöihin
Politiikka herättää ilokseni intohimoja. Jokaisella  on mielipiteensä ja äänensä – se on demokratiaa. Perussuomalaiset  aloittavat eduskuntavaalityönsä ”Vuosi vaaleihin” -risteilyllä. — Jussi  Halla-aho haluaa Perussuomalaisten kansanedustajaksi. Minulle  tämä sopii. En näe estettä Halla-ahon ehdokkuudelle. Jussi  Halla-aho ja minä olemme keskustelleet kansanedustajaehdokkuudesta.  Keskustelun päätteeksi Halla-aho allekirjoitti ehdokassuostumuksen. Toimitan  ehdokassuostumuksen Perussuomalaisten Helsingin piirille, joka asettaa  ehdokkaat. Helsinkiläinen äänestäjä ratkaisee tuleeko  Halla-ahosta kansanedustaja. Mahdollisuudet ovat hyvät. — Asetun  itse ehdokkaaksi Uudellamaalla. Toivon, että kansanedustajat  Pietari Jääskeläinen, Pentti Oinonen, Pirkko Ruohonen-Lerner ja Pertti  Virtanen asettuvat ehdokkaiksi. Kokemusta tarvitaan. Heillä kaikilla on  hyvät mahdollisuudet uudelleenvalintaan Raimo Vistbacka ei enää  ryhdy ehdokkaaksi. Hyväksyn päätöksen, kun en muuta voi. Haluan  Perussuomalaisten listoille hyviä ja uskottavia ehdokkaita – kautta  maan. Ehdokasasettelu aloitetaan kevään piirikokouksissa. — Perussuomalaiset  ovat johdollani voittaneet eduskuntavaalit kaksi kertaa, kuntavaalit ja  EU-vaalit sekä saavuttaneet kelpo tuloksen presidentinvaaleissa. Haluan  yhdessä Perussuomalaisten ehdokkaiden ja tukijoukkojen  kanssa nostaa  puolueemme merkittäväksi eduskuntapuolueeksi. Puoluehallitus  muodostaa valittavan vaalijohdon kanssa käytännön johtoryhmän, joka  kantaa operatiivisen vastuun. Aika Euroopan Parlamentissa on  tehnyt minulle hyvää. Nälkä ja taistelutahto ovat kasvaneet. Vanhat  puolueet; teille on saapunut haaste. Gallupit  eivät äänestä. Ne eivät silti ole merkityksettömiä. Perussuomalaisten  gallupkannatus on viime aikoina ollut runsaan 6 prosentin luokkaa.  Viimeinen Yle-mittaus oli 6,3 %. Takapakkia parhaista  gallup-mittauksista on, mutta vaalituloksia ollaan runsaasti edellä. Eilinen  Iltalehden vaalitutkimus kertoi puolueemme valtavasta  kannatusreservistä. Se on osattava ottaa. Muistin  virkistykseksi: viime eduskuntavaalien alla puolueemme gallup-lukemat  seilasivat 2,0-2,5 prosentin välillä. Vaalitulos oli 4,1 prosenttia. Puolueemme  on olennaisesti vahvempi kuin tuolloin. Valtuutettujen määrä on  nelinkertaistunut ja puolueen jäsenmäärä kolminkertaistunut. Kannatus  on mahdollista kaksinkertaistaa. Oikealla politiikalla ja hyvällä  ehdokasasettelulla se saavutetaan. Perussuomalaiset käyvät kovan  ja uskottavan vaalikampanjan. Gallupit ovat hyviä kirittäjiä. Ne  muistutavat, että töitä on tehtävä. Kentän ja kannattajien työpanos on  elintärkeä. Gallupit voidaan myös voittaa. Kysykää Raimo  Vistbackalta. Häntä ei yksikään gallup ole luvannut koskaan läpi Vaasan  vaalipiiristä. Silti hänet on sieltä valittu Eduskuntaan 6 kertaa. Perussuomalaisten  vaalikuviot ovat hahmottuneet. Esittelen asiasta näkemykseni viikon  päästä vuosi vaaleihin risteilyllä. Suunnitelma on valmis.
Gallupeista
Gallupit eivät äänestä. Ne eivät silti ole merkityksettömiä. Perussuomalaisten  gallupkannatus on viime aikoina ollut runsaan 6 prosentin luokkaa.  Viimeinen Yle-mittaus oli 6,3 %. Takapakkia parhaista  gallup-mittauksista on, mutta vaalituloksia ollaan runsaasti edellä. Eilinen  Iltalehden vaalitutkimus kertoi puolueemme valtavasta  kannatusreservistä. Se on osattava ottaa. Muistin  virkistykseksi: viime eduskuntavaalien alla puolueemme gallup-lukemat  seilasivat 2,0-2,5 prosentin välillä. Vaalitulos oli 4,1 prosenttia. Puolueemme  on olennaisesti vahvempi kuin tuolloin. Valtuutettujen määrä on  nelinkertaistunut ja puolueen jäsenmäärä kolminkertaistunut. Kannatus  on mahdollista kaksinkertaistaa. Oikealla politiikalla ja hyvällä  ehdokasasettelulla se saavutetaan. Perussuomalaiset käyvät kovan  ja uskottavan vaalikampanjan. Gallupit ovat hyviä kirittäjiä. Ne  muistutavat, että töitä on tehtävä. Kentän ja kannattajien työpanos on  elintärkeä. Gallupit voidaan myös voittaa. Kysykää Raimo  Vistbackalta. Häntä ei yksikään gallup ole luvannut koskaan läpi Vaasan  vaalipiiristä. Silti hänet on sieltä valittu Eduskuntaan 6 kertaa. Perussuomalaisten  vaalikuviot ovat hahmottuneet. Esittelen asiasta näkemykseni viikon  päästä vuosi vaaleihin risteilyllä. Suunnitelma on valmis.
Kyllä kansa tietää!
Iltalehti julkaisi merkittävän tutkimuksen puolueiden välisistä  kannatusmuutoksista. Otoskoko on noin 5 300. Perussuomalaiset ottavat  tutkimustulokset vakavasti. Vaalit ratkaistaan äänestämällä. Perussuomalaisilla  on mahdollisuudet suureen vaalivoittoon. Yhtään ääntä ei vielä annettu.  Mitään ei ole ratkaistu. Perusta vaalivoitolle on olemassa.  Perussuomalaisten on nyt uskallettava voittaa vaalit. Oma politiikkamme  ja ehdokasasettelumme ratkaisevat vaalituloksen. Asia ja linja,  vaihtoehtoinen asialinja, tälle perustalle rakennamme. Perussuomalaiset  ovat kuin monikärkiohjus; yhdellä teemalla ei vaaleja voiteta. Iltalehden  tutkimus osoittaa, että uskottava arvoperusta on ratkaisevan tärkeä.  Päiväperhoilulla ei pärjätä. Uskottavuus ja aitous on valttia. Kansalle  on puhuttava kansan kielellä. Suoraa puhetta ja selkeitä tosiasioita. Sympatialla  ei vaaleja voiteta. Tarvitaan ääniä. Ne saadaan ihmisiltä, yksi  kerrallaan. Perussuomalaiset – ihmiselle hyvä. Puoluettamme  johdetaan määrätietoisesti. Sen tekee mahdolliseksi oman jäsenistön  vankka tuki. Perussuomalaisiin on nyt tunkua. Ehdokasseulan pitää  olla tiukka. Kun kelkka liikkuu, kyytiin on tulijoita. Perussuomalaisilla  oma suunnitelma, äänestäjälle aito vaihtoehto; emme ole osa muiden  suunnitelmaa. Politiikan polvitie on meidän tiemme. Äänestä se  lähtee. On taisteltava ja pidettävä ajatukset rehellisinä. Edessä  on vaikeuksia. Niitä ei pidä pelätä. Ne on voitettava. Ja ne voitetaan.
Täällä Timo Soini (helmikuu 2010)

Soini sisäministeriksi
Perussuomalaiset on vanhojen puolueiden ykköshaastaja; se todellinen  oppositio. Perussuomalaisten vaikutusvalta yhteiskunnallisessa  keskustelussa ja päätöksenteossa on puolueemme kokoa suurempi.  Politiikassa ratkaisevat sekä sanat että teot. Sanoilla tehdään linja  selväksi ja teoilla viedään omat asiat sekä vaihtoehdot niin  päätöksentekoon kuin äänestyksiin. Perussuomalaisten läpimurto  tapahtui kunnallisvaaleissa 2008. Nyt meillä on yli 400  kunnanvaltuutettua, satoja lauta- ja johtokuntien jäseniä kautta maan.  Puolueemme on valtakunnallinen puolue, jonka jäsenmäärä kasvaa  tasaisesti. Politiikassa ei ole saavutettuja etuja; siksi puolueen  linjaa ja on jatkuvasti kehitettävä. Murtumaton peruslinjamme ei ole  kaupan. Suomen itsenäisyys ja itsemääräämisoikeus on asia, josta en  tingi. Perussuomalaisten kannatuksen kasvu on säikäyttänyt vanhat  puolueet ja niiden myötäjuoksijat. Haaste on saapunut. Puolueiden  todelliset voimasuhteet mitataan tulevissa eduskuntavaaleissa. Suuret  muutokset kannatuksissa ovat mahdollisia. Perussuomalaisten tehtävä on  esittää uskottava ohjelmallinen vaihtoehto ja sen toteuttajat. Ohjelman  lisäksi ratkaisevaa ovat ihmiset, jotka ohjelmaa ja vaihtoehtoa vievät  päätöksiksi. Perussuomalaiset ovat valmiita vastuuseen,  toteuttamaan linjaansa. Tämä merkitsee, että tavoitteenamme on  hallitusasema. Ensin on saatava kunnon vaalivoitto kansan kannatuksella.  Se saadaan omalla politiikallamme ja uskottavilla ehdokkailla. Suomessa  muhii poliittinen mullistus. Perussuomalaiset on ainoa puolue, joka  onnistuessaan murtaa padot. Helpolla ei vaalivoittoa saada, koska  politiikan ja poliitikkojen uskottavuus on nyt huono. Perussuomalaisten  on oltava erilaisia. Tämä todistetaan käyttäytymällä, puheet eivät  riitä. Aito pärjää, epäonnistuakin saa, kun pitää ajatukset rehellisinä. Perussuomalaiset  täyttävät tänä vuonna 15 vuotta. Olen ollut puolueen puheenjohtajana  vuodesta 1997. Puolueväen kanssa yhdessä on tehty paljon työtä. Puolue  on nostettu vahvasti Suomen poliittiselle kartalle. Se on jo saavutus  sinänsä. Ei eduskuntapuolueita tuosta vaan pystyyn polkaista saati  pidetä pystyssä. Kansaa voi palvella hyvin myös oppositiosta käsin.  Siitä meillä on kokemusta. Nyt meiltä odotetaan enemmän ja haluamme myös  itse enemmän. Onko Perussuomalaisista hallituspuolueeksi? On.  Henkilökohtaisesti olen valmis ministeriksi. Soini sisäministeriksi  sopii minulle. Perussuomalaisten vaalivoiton pitää olla niin tuntuva,  että saamme hallitukseen vähintään kaksi ministeriä. Näiden takana ja  tukena täytyy olla toimintakykyinen eduskuntaryhmä. Tämän tavoitteen  toteuttamista varten pyrin takaisin Suomen Eduskuntaan seuraavissa  eduskuntavaaleissa ja johdan puheenjohtajana eduskuntavaalikampanjamme. Aika  Euroopan Parlamentissa on hyödyllistä. Täältä näkee Suomen  ainutlaatuisuuden ja itsenäisyytemme todellisen arvon. Suomea ja  suomalaisia johdetaan edestä ja viereltä; esimerkillä ja yhteistyöllä.  Maailma ja Eurooppa on sekaisempi kuin pitkään aikaan. Sotkut yltävät  Suomeen saakka. Winston Churchill lupasi aikoinaan omilleen verta, hikeä  ja kyyneleitä. Tälle vastaavalle polvitielle joudumme Suomessa.  Tarvitaan vankka ideologinen arvopohja, jonka murtumattomalle perustalle  rakennetaan ihmistä tukeva arki. Elämän opetus suomalaisissa  olosuhteissa on käytännön ja arjen viisautta, jolla mennään eteenpäin.  Oma työt ja teot ratkaisevat. Me voitamme vaikeudet. Vanhat  puolueet käyvät pääministeripeliä. Me lähdemme liikkeelle käytännön  asioista ja epäkohdista. Perussuomalaisten on uskallettava voittaa  eduskuntavaalit. Tämä merkitsee sitä, että jokaisen meistä on laitettava  itsemme alttiiksi. Puolueen puheenjohtajalle, minulle, se merkitsee  sitä, että puoluetta johdetaan esimerkillä ja edestä, valmiina  vastuuseen. Soini sisäministeriksi! Suomen kansa ratkaisee onko se  mahdollista. Minä uskon, että on.
Turkistarhaus
Niin sanotut eläinten suojelijat ovat muuttaneet taktiikkaansa. Enää  ei päästetä minkkejä ja kettuja luontoon tappamaan ja kuolemaan. Nyt  etsitään ja kuvataan sairaita eläimiä. Eläin kelpaa propangandan  välineeksi. Epäkohtiin pitääkin puuttua. Se ei oikeuta  hiippailemaan salaa toisten ihmisten tiluksilla. Kotirauhan rikkominen  on rikos. En kannata turkistarhauksen kieltämistä. Mihin  turkistarhauksen kieltäminen Suomessa johtaisi? Työpaikkojen  menettämiseen ja tarhauksen keskittymiseen Kiinan kaltaisiin maihin.  Sielläkö kettu ja minkki voi paremmin kuin Suomessa? Turkistarhauksen  kieltäminen on osa vihreää asialistaa. Kielletään turkikset,  aseet, lihansyönti, haja-asutusalueille rakentaminen, ydinvoima jne. En  halua elää myrkynvihreässä Suomessa. Siksi vastustan vihreää  asialistaa. Muutama vuosi sitten vihreät pelottelivat otsonikehän  ohenemisella. Mitä sille maailmanlopun asialle on nyt tapahtunut? Turkistarhauksen  epäkohtiin pitää puuttua. Eläinrääkkäystä ei pidä hyväksyä. Tarhausta  elinkeinona ei pidä teurastaa ja lakkauttaa. Ikävä tosiasia on, että  monia turkiseläimiä hoidetaan paremmin ja säännöllisemmin kuin joitakin  lapsia. Se ei merkitse sitä, että eläinten oloja pitää huonontaa  vaan sitä että sekä lapsien kohtelua että eläinten olosuhteita pitää  parantaa.
Pidän ihmiselämää pyhänä
On asioita, joissa en tee kompromisseja Pidän ihmiselämää pyhänä. Suomeksi  ja suoraan sanottuna se merkitsee sitä, etten kannata aborttia. Tämä  kantani herättää ristiriitaisia tunteita. Saan postia puolesta ja  vastaan. Asia nousee esiin aika ajoin, eikä ihme, sillä tämä  moraalikysymys on aina ajankohtainen. Äänestäjillä on oikeus  tietää edustajansa kanta erilaisiin asioihin ja edustajan pitää vastata,  kun kysytään. Minä kerron asioihin kantani, vaikka ei  kysytäkään. Kun kanta on, ei pidä miettiä tuoko se vai viekö se  ääniä. Olen roomalaiskatolinen kristitty. Se vaikuttaa  arvoihini. Tunnustan sen. Vakaumus, joka ei maksa mitään, ei ole  mistään kotoisin. Meistä jokainen voi olla abortista mitä mieltä  tahansa. Se on meille kaikille mahdollista, siksi että sekä sinun että  minun äitini valitsi elämän. Politiikassa tämä merkitsee minulle  sitä, että äänestän aina elämän puolesta. Ei-toivottuja lapsia ei  ole olemassa. Jokainen ihminen ja jokainen elämä on arvokas.
Kreikka
Kerro minulle Zorbas Dirlandaan salaisuus. Väärensitte itsenne  euroon. Kukaan ei muka huomannut mitään. Amerikkalainen  investointipankki on autellut teitä lottotuottoja vastaan.Tuollaisia  ideoita syntyy, kun varjossakin on 35 astetta lämmintä. EU-parlamentti  myönsi teille tukea tupakan viljelyyn 300 miljoonaa euroa( äänestin  vastaan), vaikka tupakkanne laatu on niin heikkoa, etteivät  eurooppalaiset sitä polta. Nyt EU:n valtiovarainministerit  luottavat teihin. Saatte budjettivajeenne suitsittua ilman EU:n apua.  Joulupukki on olemassa. Olette lähettäneet kaikki tietonne EU:hun  niin kuin muutkin. Te tiesitte huijaavanne. Mitä se kertoo EU:n  taloudenpidosta, jos EU ei tiennyt? Mitä tapahtuu seuraavaksi? Sääntöjen  mukaan EU ei saa auttaa teitä rahallisesti. Koska EU:ssa on sääntöjä  alettu noudattaa? Eihän EU itse pääsisi EU:n jäseneksi jos sääntöjä  noudatettaisiin. Kuukauden armonaika on sitä varten, jotta EU:n  talousavulle saadaan keksittyä selitys, joka ei ole talousapua. EU:n  puikoissa on tällä erää Espanja ja Zapatero. Tuntuuko turvalliselta? Kyllä  ongelmat ratkeavat kun sekä Kreikan että Espanjan sosialistit ovat  asialla. Have mercy on me! —- Suomessa kreikkalaisten ja  espanjalaisten vallanpitäjien veljespuolueen vt. puheenjohtajana häärii  Eero Heinäluoma. Jutta Urpilainen pystytti pihaansa sellaisen  juhannussalon, että hän hävisi sen taakse tyystin. Ei ole ihme,  että ouzo yskittää. Sinä maksat!
Vihreää vouhotusta kasvisruokapäivästä
Vihreät haluavat päättää miten muiden pitää elää. Vaihtoehtoliikkeenä  aloittanut puolue haluaa viedä koululaisilta pääkaupunkiseudulla yhtenä  päivänä viikossa lihavaihtoehdon lautaselta. Tällaisten  aloitteiden kanssa valtuusto taikinoi tuntitolkulla. Espoossa valtuusto  hylkäsi vihreiden esityksen, Helsingissä hyväksyi. Vihreälle  vouhotukselle pitää iskeä tulppa. Vanhat puolueet nöyristelevät  vihreitä milloin mistäkin. Kuka on punavihreä, kuka sinivihreä. Perussuomalaiset  eivät ole minkään sortin vihreä puolue. Ympäristöstä kannamme vastuumme  ja huolemme. Meidän mielestämme ihminen on osa luontoa. Kouluruoka-asiassa  olennaista on hyvä ja ravitseva, monipuolinen ruoka. Siihen pitää  satsata, eikä kaiken maailman pakkoteemapäiviin. Meidän on myös  oltava ylpeitä kouluruokajärjestelmästämme. Lämpimän ruuan tarjoaminen  koulussa päivittäin veloituksetta on tuiki harvinaista Euroopassa. Monissa  Euroopan maissa keskellä päivää lähdetään kotiin syömään ja koulupäivä  pitenee. Vihreät kitisijät voisivat olla tyytyväisiä siihen mitä  meillä on. Minä olen. RKP ja vihreät ovat pakkopuolueita.  Toinen ajaa pakkoruotsia, toinen pakkoruokaa.
IPCC ja CCCP
Ministeri Jan Vapaavuori ehdottaa Suomeen ilmastoministeriä EU:n  ilmastokomissaarin tapaan. Ministeri horisee. EU:sta nyt  ei paljon kannata esimerkkiä ottaa tässäkään asiassa. EU:n  hiilidioksidin päästökaupassa paljastui joulun alla 5 000 000 000 ( 5  miljardin) euron väärinkäytökset.Ne eivät ole paljon ministereitä  huolettaneet – eivät Suomessa, eivätkä Euroopassa. Ilmastovouhotuksen  ylimmäinen papisto IPCC muistuttaa Neuvostoliiton CCCP korkeinta  neuvostoa. Totuus on yksin siellä, ja vain siellä. Tätä  totuutta tulkitsee se itse. IPCC:n johtohenkilöiden taloudelliset  ja poliittiset kytkennät pitää selvittää. Brittiläinen totuus:  Follow the money tuo tulosta täsäkin. Tutkiville journalisteille  on töitä. Ilmastopöpötys on kuin Neuvostoliiton masinoima  rauhamarssiliike 1980-luvulla. Sitä on soveliasta epäillä. CCCP  pyrki hegemoniaan. Rahat loppuivat, propagandaan asia ei kaatunut. IPCC  pyrkii sanelemaan, miten maailmassa pitää elää. Siltä eivät rahat lopu,  siksi sen propaganda pitää nujertaa. Kysymys on vallasta ja  rahasta. Ihmisen osuus ” ilmastonmuutoksessa ” on selvittämättä. Saako  IPCCtä epäillä? Saa. Se on yhtä terveellistä nyt kuin CCCP:n epäily  aikanaan. Silti, polvitien kautta on mentävä. IPCClle käy  kuten CCCPlle.
Perustuslakikomitea pimahti
Perustuslakikomitea on saanut työnsä valmiiksi. Vanhat puolueet  väänsivät kompromissin Tasavallan Presidentin valtaoikeuksista. Kompromissi  on kuin laiha tee, ei maistu kenellekään. Perussuomalaiset eivät  hyväksy Tasavallan Presidentin valtaoikeuksien karsimista. — Todellinen  uutinen Perustuslakikomitean työssä oli EU-jäsenyyden tunkeminen Suomen  perustuslakiin. Perustuslakikomitea pimahti! Komitea  esittää,että Perustuslain 1 pykälän 3 momenttiin lisätään toteamus :   ”Suomi on Euroopan unionin jäsen .” Suomi on suomettunut  uudestaan. Neuvostoliiton aikaan nöyristeltiin kommunismia ja madeltiin  vieraan neuvostovallan edessä. Nyt ollaan vapaaehtoisesti  tunkemassa Suomen historian välivaihetta, EU-jäsenyyttä, Suomen  Perustuslakiin. Suomen Perustuslakiin ei käypäläisiä pidä  kirjata! Vanhat puolueet myötäjuoksijoineen eivät ole pelkästään  rähmällään vaan pitkin pituuttaan EU:n edessä. Tämä on häpeällistä. Tulen  henkilökohtaisesti tekemään kaikkeni, jotta eduskuntavaalikamppailun  tuloksena tämä älytön uussuomettuneisuuden hanke torjutaan. Perussuomalaiset  ei tee vaaliliittoja minkään puolueen kanssa, joka kannattaa  EU-jäsenyyden sisällyttämistä Suomen Perustuslakiin. Perussuomalaisten  kansanedustaja ja edustaja perustuslakikomiteassa, Raimo Vistbacka, on  jättänyt komitean mietintöön eriävän mielipiteen, joka on luettavissa  oheisesta linkistä. http://timosoini.fi/vanha/ploki/perustuslaki_eriava_mielipide.pdf Taistelu  Suomen perustuslain puhtaanapitäminen EU-tahrasta on alkanut. Tue  meitä!
EU-komissaarit hallitsevat meitä
EU-parlamentti antoi Barroson EU-komissaareille valtakirjan äänin  488-137. Tyhjää äänesti 72. Äänestin vastaan. Pidin  ainoana suomalaisena puheenvuoron asiasta tämän päivän istunnossa.  Kahden minuutin puheenvuoroklippi ilmestyy plokiin tällä viikolla. En  hyväksy EU-valtaa Suomen Eduskunnan ylitse. Katson, että  jokaisella kansalla on oikeus päättää itsenäisesti omista asioistaan. Tässä  on syytä kerrata kansansuvereniteetin periaate, joka on toimivan  demokratian kulmakivi. Kansansuvereniteetti merkitsee ja  tarkoittaa sitä, että vain ja yksinomaan kansalla, joka muodostaa oman  muista kansoista erillisen kansakunnan on ikuinen ja rajoittamaton  oikeus päättää aina ja vapaasti kaikista omista asioistaan. Kansalaiset  eri puolilla Eurooppaa, myös Suomessa, eivät tiedä, kuinka paljon EU on  syönyt itsenäistä päätösvaltaamme. EU-perustuslain myötä tämä EU -valta  vain kasvaa. Tämä vallankeskittämisen tie on väärä ja vie  turmioon. Sain EU-vaaleissa runsaat 130 000 ääntä. Nämä äänet  olivat äänessä tänään. Olemme EU-anturan alla. Se on  sietämätöntä. Yhteistyötä tarvitaan, Eurooppaa tarvitaan, mutta  nykymuotoista ja epädemokraattista EU:ta ei tarvita. Tämä Daniel  on nyt ollut leijonan luolassa ja tulee sieltä ulos eduskuntavaaleihin  2011 ja haastaa vanhojen puolueiden virhepolitiikan. Suomalainen,  kiinnostu politiikasta, sillä nyt sinulta ollaan viemässä jalkoja alta!
Vanhat puolueet vauhdissa
Vanhat puolueet sekoilevat. Kepu on sekaisin kuin seinäkello.  Puolue on taulukauppiaiden talutusnuorassa. SDP:n  naispuheenjohtaja hommasi potkut puolueen eduskuntaryhmän  naispuheenjohtajalle. Kokoomuksen nykyjohto ei halunnut  Niinistöstä ministeriä, nyt kokoomuksen johdon malli niitti viljaa  Eduskunnassa; kansanedustajat eivät halunneet Niinistöstä puhemiestä. — Kaikki  on tietysti vanhoissa puolueissa hyvin; iskukunnossa ollaan. Jutta  haluaa, että Eero johtaa. Toive toteutuu. Ääni on Jutan ääni, mutta  kädet ovat Eeron kädet. Kepun puheenjohtajavaalissa on tällä  hetkellä valinnan varaa kuin Neuvostoliiton kaupoissa, toinen ehdokas on  jopa siltä ajalta. Voiko Sauli Niinistö toimia Eduskunnan  puhemiehenä 89 äänen tuella? Ei voi. Itse olen kansanedustajana  äänestänyt Niinistöä puhemieheksi. Nyt ei ole äänioikeutta. — Vanhojen  puolueiden ryhdittömyys rehottaa ja pelin politiikka kukkii. Tuliko  tämä sinulle yllätyksenä?
Julkisia palveluita kannattaa puolustaa
Julkisen puolen palkkaneuvottelut junnaavat paikallaan. Rahaa ei ole ja  ottajia olisi. Puoli vuotta Euroopassa on kirkastanut minulle  entistä selvemmin julkisten palveluiden arvon. Neuvolatoiminta,  ilmainen koulutus ja kouluruoka sekä terveydenhuolto ovat arvostuksen  ansaitsevia. Muutakin järkevää julkiselta puolelta löytyy. Suomalainen  malli on perusteiltaan hyvä. Kun pidämme huolen siitä, että  talous pysyy kunnossa niin meillä on jatkossakin laadukkaat palvelut  kaikkien saatavilla. Se on ihmiselle hyvä.
Mikä se on, keitä he ovat?
Maksat meille enemmän kuin saat. Me hallinnoimme ja hallitsemme  sinua. Sinun elämäsi tulee paremmaksi. Mikä se on? Euroopan  Unioni! Sinä et saa valita heitä. Sinä et voi erottaa  heitä. Sinun edustajasi Euroopan Parlamentissa eivät saa asettaa  heitä ehdolle. Sinun edustajasi Euroopan Parlamentissa eivät voi   erottaa heitä. Keitä he ovat? He ovat Euroopan Unionin  uudet komissaarit. — Tällaisessa ”demokratiassa” me  elämme. EU on välivaihe Suomen historiassa. Niin oli  YYA-sopimuskin.
Kontulan opetus
Kävin perjantaina puhumassa Kontulassa. Kuulijoita oli keskellä päivää  noin 150. Politiikkaa halutaan kuulla ja kommentoida.  Puhetilaisuus ei ole vanhanaikaista; päinvastoin se on tulossa  uudestaan. Politiikan puhumisen taito on Suomessa yleisesti  pudonnut. Monet poliitikot ovat vain niin sanotusti tavattavissa ja  jakavat kahvia, karkkia ja pullaa. Politiikassa live-keikkaa ei  voita mikään. — Saan kansalaisilta paljon palautetta,  joissa kaivataan minua takaisin Suomeen. Kansan mielipide ei voi  olla väärä, vaikka minä en mielestäni ole kadonnut mihinkään; olen sekä  Suomessa että EU:ssa. Suomessa huoli tästä päivästä ja  tulevaisuudesta on lisääntynyt. Monella hanskat putoavat. Politiikan  vaikutusmahdollisuuksiin ei oikein uskota, vaikka halua uskoon on. Maailma,  EU ja Suomi menevät huonoon suuntaan. Kansa vaistoaa tämän. Poliittisten  johtajien kysyntä kasvaa kriisissä. Perusvaistot nousevat pintaan; aito  pärjää. — Kontulan opetus on siinä, että keikkaa on  lisättävä. Yleisöstä ei ole pulaa. Se on paras kannustin. Puheen  näet ja kuulet YouTubessa: Osa 1 http://tinyurl.com/y8kwjls Osa 2 http://tinyurl.com/yhv9kxj
Paavo Väyrynen, miksi?
Kepun johtoon valitaan kepulainen. Kuka voisi olla kepulaisempi kuin  Paavo Väyrynen? Väyrynen on varmasti maailman kepulaisin  kepulainen. Miksi Väyrynen pitäisi valita? Siksikö, että hän  vastusti Suomen EU-jäsenyyttä? Suomen liittymistä yhteisvaluutta euroon?  Vai peräti siksi, että hän äänesti Eduskunnassa EU-perustuslain  (Lissabonin sopimuksen) puolesta, joka tehokkaasti mitätöi kaiken  edellisen vastustuksen? No ei hätää. Kyllä Paavo Väyrynen osaa  selittää miksi hän oli oikeassa silloin ja miksi hän on jälleen  oikeassa. Väyrynen ei jää koskaan eläkkeelle. Väyrynen lives  forever.
Puheenjohtajan palsta
Julkaisen tässä poikkeuksellisesti Puheenjohtajan palstan tuoreimmasta  Perussuomalaiset-lehdestä: Tony Halme oli yksi meistä Tony  Halme on kuollut, muistot elävät. Perussuomalaiset ottavat osaa  omaisten suruun samalla kun suremme itse kukin omalla tavallamme.  Minulle Tony Halme oli edustajakollega ja ystävä. Olimme erilaisia,  saman aikakauden miehiä, joiden polut perussuomalainen vaihtoehto  yhdisti. Voitimme ja hävisimme yhdessä. Muodostimme kolmisin  Raimo Vistbackan kanssa legendaarisen Perussuomalaisten eduskuntaryhmän,  joka loi pohjan puolueemme kasvulle. Saimme yhdessä peruskentän kanssa  innostettua uusia ihmisiä mukaan ja kannatuksemme nousuun. En ole  Tony Halmeen kohdalla ollut puolueeton. Olin ja olen hänen puolellaan.  Aina ei ollut helppoa. Kavereita oltiin, vaikka sydän märkäni. En  hyväksy kaikkia Tonyn tekemisiä, mutta miehen hyväksyn. Politiikassa  Tony Halmeen asialistalla oli kaksi ylitse muiden; sotiemme veteraanien  sekä kovaosaisten lasten asia. Nämä eivät jääneet häneltä puheiden  tasolle. Raumanmeren juhannuksen nyrkkeilyottelun varat menivät  lyhentämättömänä veteraanityön tilille. Kovaosaisia lapsia Tony Halme  kävi tapaamassa useissa eri yhteyksissä omasta halustaan. Lasten  hyväksikäyttöä Tony kammoksui. Hänen eduskunta-aloitteensa keskittyivät  pääasiassa näiden ryhmien aseman ja tilanteen kohentamiseen. Eduskunnassa  Tony oli vierailijaryhmien suosikki; hän lähti aina tervehtimään eri  puolueen kansanedustajien vieraita kun pyyntö tuli. Tony Halme  oli elämässään ehdolla kaksissa vaaleissa, eduskuntavaaleissa 2003 sekä  kunnallisvaaleissa 2004, ja tuli molemmissa valituksi. Hän herätti  Helsingin lähiöt ja osoitti, että Perussuomalaiset voivat menestyä  kaupungeissa. Mies tiesi, mitä betonilähiöissä ajatellaan. Hän ei  kysynyt lupaa mielipiteilleen kaapinpäältä huutajilta tai vanhoilta  puolueilta. Raimo Vistbacka, Timo Soini ja Tony Halme oli  yhtenäinen eduskuntaryhmä. Olemme kolme täysin erilaista persoonaa,  tulimme keskenämme hyvin toimeen, täydensimme toisiamme ja pidimme  toistemme puolta – joka tilanteessa. Vastatuulta oli ja tuli, ketju  piti. Perussuomalaisesta puolueväestä Tony piti sydämestään. Hän  oli yksi meistä. Me perussuomalaiset emme ole helppoja ihmisiä, usealle  meistä elämäkään ei ole helppo. Kritiikkiä annetaan, sitä kestetään,  kuka enemmän, kuka vähemmän. Anteeksi annetaan, jos pyydetään, aina ei  osata pyytää. Tony Halme oli suustaan lahjakas. Mieleeni on  voimallisesti piirtynyt Tonyn ja noin viisivuotiaan pojan kohtaaminen  vuoden 2003 eduskuntavaalien alla, Espoon lippulaivassa. Toni jakeli  nimikirjoituksia ja Viikinkikortti kädessään tuo poika pyysi nimmaria  isolta mieheltä. Tony kyykistyi pienen pojan eteen ja kysyy:  ”Pelottaako koskaan mennä nukkumaan?” ”Joskus”, vastasi pieni poika.  ”Laita tämä kuva sänkysi päätyyn, niin ei tule mörköjä”, sanoi Tony.  Pikkumiehen ilme kirkastui ja hän pinkoi äitinsä luokse korttiaan  heiluttaen, Tony hymyili perään. Myhäilin minäkin. Tony Halme ei  ollut itse tyytyväinen panokseensa kansanedustajana ja kantoi huolta  puolueen menestyksestä toilailujensa jäljiltä. Hänen helpotuksensa oli  suuri, kun pärjäsimme vuoden 2007 eduskuntavaaleissa. Uskon, että Tony  haluaa teidän kaikkien tietävän, että hänessä oli myös kannustava ja  toiset syvästi huomioon ottava ihminen. Liitän oheen lopuksi  muutaman Tonylta saamani tekstiviestin, joissa hän puki tärkeitä asioita  sanoiksi seuraavasti: *1.2.2007: Joo kyllä mä pärjään, kiitos  vain tuhannesti tuesta ja avusta…ja olen pahoillani että joudut oleen  tän mun asian keskipisteenä…mutta tuhannet kiitokset siitä että olet  jaksanut hoitaa näitä mun asioita…Halme. *19.2.2007  huolestuneena lähestyvistä vaaleista: No hyvä. Onnea  vaaleihin…terveisiä Ramille…Halme *18.3.2007  eduskuntavaaliyönä: Onneksi olkoon vaalituloksesta… Hyvä, että tulos  nousi mun mokailusta huolimatta…Halme. *11.5.2007, kun olin  keuhkokuumeessa Jorvin sairaalassa: Paranemista ja  voimia…Ystäväni…Halme. * 7.6.2009: Onneksi  olkoon…ÄÄNIHARAVA…näytit niille sitten kuka on Suomen  Kuningas…Halme *15.10.2005 erään tempauksen jälkeen: Joo ei  hätää munankuorilla kävellään…Halme Niin, ei enää hätää, tuskaa  ja menestystä. Lepää rauhassa Tony Halme; uskomme mukaan  tapaamme vielä.
Murhaajat keskuudessamme
Vantaan Myyrmanni, Jokela, Kauhajoki ja Espoon Sello. Murhaaja jättää jälkensä meihin kaikkiin. Syitä ja syyllisiä etsitään – yksi on varma. Murhaaja on syyllinen. Persoonallinen paha on olemassa. Se on kansainvälistä, myös suomalaista. Sain ensimmäiset hämmästyneet kyselyt ystäviltäni Englannista noin puoli tuntia sen jälkeen, kun oli saanut STT:n viestin kännykkääni. He kysyivät: Suomessa, taas? En osannut vastata. En tiedä mitä murhaajan päässä liikkuu. Murhaajat ovat keskuudessamme; meillä ja maailmassa. Suomalaiset massamurhaajat ovat iskeneet ja valinneet suuren osan uhreistaan täysin umpimähkäisesti. Lentokoneterroristi ei välitä keitä kyydissä istuu. Poliittiset murhat. Pim Fortyin, Theo van Gogh, Anna Lindh… Kuka seuraavaksi ja missä? Miksi? Murhaaja ei ansaitse sympatiaa. Vain rakkaus voittaa pelon. Pelolla ei saa hallita, eikä päättäjän pidä pelätä. Ei meillä, eikä muualla. Ruumis voidaan tappaa, henkeä ei. Olen surullinen. Pahan ja kärsimyksen ongelma on todellinen. Kun on olemassa persoonallinen paha, on olemassa myös persoonallinen hyvä. Sumusta nousee risti.
Täällä Timo Soini (joulukuu 2009)

Uusi vuosi tuo isoja muutoksia
Vuosi 2009 on täyttymässä. Täyttä elämää se oli voittoineen ja tappioineen. Pitää elää niin että tuntuu. Suurin tappio oli EU-perustuslain läpirunnominen. Kävin paikan päällä Irlannissa seuraamassa massiivisinta aivopesua, mitä länsimaissa olen nähnyt. Valhe rehotti. Itsemääräämisoikeutemme supistuu rajusti. Entistä enemmän asioistamme päätetään EU:ssa, jossa Suomi on pieni, muttei merkityksetön Halusin nähdä ja kokea EU:n livenä. Kielteinen kuva on vahvistunut. Ei ollut Neuvostoliitto ikuinen – ei ole Euroopan unionikaan. Olen hämmästynyt siitä, kuinka helposti näennäisen avoimessa lännessä ollaan valmiita luopumaan kansallisesta demokratiasta. Perverssillä tavalla Neuvostoliiton uhka piti länsimaisen demokratian vireänä ja valppaana. Jumalan myllyt jauhavat hitaasti. — Uusi vuosi tuo isoja muutoksia. Työttömyys pahenee, sillä hallitus on EU:n keskuspankin talutusnuorassa. Euro on liian vahva, se vie työpaikkoja – tuhansittain. Maahanmuuttopolitiikasta tulee entistä isompi teema sekä EU:ssa että Suomessa. EU:ssa paine ns. taakanjakoa kohtaan kasvaa. Suorille mielipiteille tulee entistä kovempi kysyntä. Ilmastonmuutoksella pelottelu kiihtyy. Siinä asiassa kannattaa seurata rahaa. Kuka hyötyy? Kuka saa lisää valtaa? Ketkä hallitsevat? Mikä on kriitikkojen kohtalo ja kohtelu? Obaman kannatus laskee, republikaanit elpyvät. Konservatiivit ottavat vallan työvänpuolueelta Britanniassa. Iran kriisiytyy. Kiina militarisoituu. Kuolemantuomiot kuuluvat molempien arkeen, mutta kauppa käy. — Perussuomalaiset saavat tehdä hartiavoimin töitä. Realismi tunkee sisään ovista ja ikkunoista. Voitimme vaalit, häviämme gallupeissa. Mieluummin niin päin. Voittavan joukkueen rakentaminen vie aikaa. Vanhat puolueet eivät ole miksikään muuttuneet, eivätkä muutu. Kepua johtaa tulevaisuudessakin kepulainen. Sota ei yhtä miestä kaipaa, mutta saa sen. Perussuomalaisille on hyväksi, että kannatus hieman notkahtaa. Kestävät voitot ovat aina tiukkaan poljettuja. Todellinen kannatus mitataan vaaleissa. Ehdokasasettelulla on suuri merkitys. Se sisältää yllätyksiä. Eduskuntavaalien lähestyminen korostaa entisestään puolueiden puheenjohtajien roolia. Eiköhän siinä kisassa pärjätä. Perussuomalaisten aktiivien on lähdettävä liikkeelle. Siihen tulee nyt tilaisuus, sillä muiden puolueiden kannattajat ja kansalaiset ottavat asian puheeksi.Kuntavaalit voitettiin sillä reseptillä. EU-vaalin ratkaisi ehdokasasettelu. Nämä yhdistämällä voitetaan eduskuntavaalit. — Hyvää uutta vuotta plokin lukijoille. Teitä on paljon. Sanalla suolataan myös ensi vuonna.
Puheenjohtajan osa
Puolueen johtaminen ei ole helppoa hommaa. Puoluepomo on onnekas, jos hänellä on vain yksi rintama – kilpailevat puolueet. Vanhasella oli ainakin kolme – toiset puolueet, kotirintama ja media. Vanhanen ei heittänyt pyyhettä kehään toisten puolueiden takia. Tässä on isompi hevonen haudattuna. — Moni luulee pystyvänsä johtamaan puoluetta. Kokemuksesta tiedän, että ei niitä missään puolueessa montaa ole. Olen ollut Perussuomalaisten puheenjohtaja vuodesta 1997. Reki varsan kolaa. Puheenjohtajalla pitää olla kyky, halu ja mahdollisuudet. Intohimoa on oltava. Se mikä olet näkyy sinusta. Puolueen johdossa pitää olla sekä lempeä että luja. Päätöksissä on pysyttävä. Eiku ja niinku tyypit eivät pärjää. Puheenjohtajan on oltava puolueensa näköinen. Katainen on. Jopa järkyttävällä tavalla. — Puheenjohtajan homma on yksinäisen miehen (tai naisen) homma. Siinä on usein Luojansa kanssa kahden. Tärkeintä on pitää ajatukset rehellisinä. Puheenjohtajan osa on pääosa. Usein vielä written and directed by. Puheenjohtajaksi ei tulla vahingossa – ei edes Vanhanen. Hän oli rehellisin Kepusta siihen hommaan siihen aikaan. — Kokenut puheenjohtaja tekee oman päänsä mukaan. Hän uskaltaa. Vanhanen puhuu huomenna. Suosittelen totuutta, sillä nyt on kansa kuulolla. Antaisi Matti kerrankin palaa. Uusi pomo ottaa pääministerin paikan, muu on horinaa. — Miksi lähdin EU-parlamenttiin? Siksi, että 12 vuoden kokemuksella osaa ja uskaltaa tehdä päätöksiä. Oikeita tai vääriä. Kun vastaa lopulta kaikesta, on turha pelätä. Mikä on pahinta, mitä puheenjohtajalle, kenelle tahansa, voi käydä? Tulla omiensa pettämäksi tai pettää omansa. Siitä meitä kaikkia puheenjohtajia Luoja varjelkoon.
Rauhallista Joulua
Kristinusko on väkevä voima. Sana kiertää maailmaa. Joulukrääsän keskeltä löydän seimen, ytimen. On aikaa ja mahdollisuus rauhoittua. Rauhallista Joulua. Sana pysyy.
Vihreiltä meni vaalivaltti
Kööpenhaminan kokous jäi köppäseksi. Viikkoja jatkunut viherpesu ajoi päin jäävuorta. Maan ystävät, Greenpeace, idun- ja pavunsyöjät luulivat hetken hallitsevansa maailmaa. Obama tuli ja sopimus meni. Nukuin lumimyrskyn soidessä korvissa erittäin hyvin. Vihreiltä meni vaalivaltti. He eivät voita eduskuntavaaleja – ainakaan pelkällä ilmalla. — Jälkidemokraattisen yhteiskunnan synty on kansanvallan todellinen uhka. Kansanvallan tilalle istutetaan ”asiantuntijavaltaa”. He määräävät mitä mieltä sinun tulee olla, mitkä mielipiteet ovat hyväksyttäviä ja mitkä eivät. Niin sanottu asiantuntija tietää mikä sinulle on muka parasta. Minä olen sitä mieltä, että Kyllä kansa tietää! Perussuomalaiset eivät kysy lupaa vihreiltä tai vanhoilta puolueilta mitä mieltä saamme olla. Me muodostamme itse mielipiteemme ja kansa antaa kannatuksen. Niin suuren tai pienen kuin parhaaksi katsoo. Ja pulinat pois. Sinulla on oikeus omaan mielipiteeseesi. Perussuomalaiset pitävät huolen siitä, että eduskuntavaaleissa omalle ajattelulle, jota voi myös toisinajatteluksi kutsua on kanava. Seuraavista eduskuntavaaleista tulee todellinen linjavaali, jossa perussuomalaiset ja vihreät iskevät yhteen. Kansanvalta ja ns.asiantuntijavalta iskevät yhteen, eikä ole enää ollenkaan varmaa, että vihreät ovat itsestäänselvä hallituspuolue.
Tuliko tämä sinulle yllätyksenä? Follow the money!
Kirjoitin tällä palstalla 20.10. Kööpenhaminan historiallisesta puhalluksesta. Mätä pursuaa. Helsingin Sanomat kertoo tänään Euroopan Unionin hiilidioksidin päästökaupassa paljastuneesta laajasta huijauksesta. Hämärämiehet ovat puhnineet veronmaksajilta 5 miljardin, 5 000 000 000 euron potin! ”Follow the money” on vanha brittiläinen totuus. Ilmastovouhotuksessa on kysymys rahasta ja vallasta, ympäristöä ja ilmastoa käytetään keppihevosena. Tuliko tämä sinulle yllätyksenä? Tuskin, kun tätä plokia luet. Rosvot kiinni! — Pääministeri Matti Vanhanen tarvitsee vahdin EU-kokouksiin.Yhden lautasen politiikka tulee kalliiksi suomalaiselle veronmaksajalle. Vanhanen on luvannut suomalaisille veronmaksajille tulevaisuudessa kymmenkertaisen maksuosuuden ilmastotalkoissa. Millä valtuutuksella pääministeri Vanhanen voi sitoa suomalaisen veronmaksajan moiseen maksukaruselliin? Mikäli presidentti ei enää kelpaa toisen lautasen kanssa vahtimaan pääministeriä, niin laitetaan vuorotellen joku terästehtaittemme pääluottamusmies vahtimaan pääministeriä, jotta hän ei uhraa ilmastoalttarille loppuakin suomalaista teollisuutta.
Ilmastofundamentalismi ei naurata
Kööpenhaminan ilmastohössötyksessä on jotakin perin juurin tuttua. Kun katsoo mediaa, ”ilmastoihmisten koostumusta” ja kuuntelee heidän juttujaan, tulee mieleen 1980- luvun alun rauhanmarssit. Silloin rauha oli joka paikassa, eikä kuitenkaan konkreettisesti missään. Kauheasti toohotettiin, marssittiin ja osoitettiin mieltä. Kaikenmaailman yhdistykset laativat rauhankasvatussuunnitelmiaan. Työpaikoilla oli rauhantoimikuntia. Lapset pelkäsivät ydinsotaa ja yksisilmäiset taiteilijat kiersivät rauhanjunassa Suomea kitaraa rämpyttämässä veronmaksajien varoilla. Itse kävelin yliopistolta kotiin, kun luenneot keskeytettiin rauhanmarssien vuoksi. Cavaletti kolahti kotisohvan kulmaan samaan aikaan kun sen ajan yliopistoeliitti kirkui rauhan puolesta Arafat-liinat kaulassaan. Sama on meininki Kööpenhaminassa. Monennäköistä kutturaa on kansalaisjärjestöjen sponsoroimana karnevaaleissa Köpiksessä. Kansa maksaa. Ja maksaa vielä enemmän mikäli näiden vouhottajien avittamina tehdään päättömiä päästösopimuksia. Ilmastofundamentalismi ei naurata. En todellakaan aio laulaa siinä hönökuorossa, joka tekee suomalaisesta teollisuustuotannosta kummajaisen ja kunnon duunarista ”ympäristörikollisen”. Puolustan suomalaista työtä ja työpaikkoja.
Ilkka Hakalehto oli taistelija
Filosofian tohtori Ilkka Hakalehto on kuollut 73 vuoden ikäisenä. Ilkka Hakalehto oli opettajani Helsingin Yliopistolla, yhteistyökumppani politiikassa, Perussuomalaisten ja kansanliikkeen presidenttiehdokas vuonna 2000 ja ystäväni. Ilkka Hakalehto ymmärsi syvällisesti kansallisen suvereniteetin merkityksen. Itsenäisyyden ja itsemääräämisoikeuden asia oli hänelle tärkeä. Pyysin häntä Perussuomalaisten presidenttiehdokkaaksi vuonna 2000. Hän suostui sillä ehdolla, että ryhtyisin hänen vaalipäällikökseen. Hakalehto sai runsaat 30 000 ääntä ja 1,0 prosentin kannatuksen. Lukema oli meille pettymys, mutta tuo kampanja on sittemmin tuottanut ylivuotista viljaa. Muistan lämmöllä lukuisia yhteisiä keskusteluhetkiämme, jotka käsittelivät historiaa, politiikkaa, filosofiaa, elämää ja sen tarkoitusta. Hakalehto oli myös jalkapallomies, jolla oli erotuomarikortti – asia, jota harvempi tiesi. Ilkka Hakalehto, Arja Juvonen ja Timo Soini tulivat viimeisissä HOK-Elannon vaaleissa valituksi Yhteiseksi Hyväksi listalta. Se jäi viimeiseksi yhteiseksi ponnistukseksemme. Ystävästä on hyvä päästää irti, kun taisto taukoaa ja kaikki on valmista. Lepää rauhassa Ilkka.
Minareetit
Euroopan ihmisoikeustuomioistuin halusi poistaa krusifiksit Italian koululuokista. Ei onnistu. Sveitsin kansa äänesti maahan minareettikiellon. Kansa äänesti ja sillä siisti. Tämän jälkeen laskin vain päiviä, että kuka tai ketkä nostavat asian esiin Suomessa, vaikka meillä ei ole yhtään minareettia. Ei mennyt paljon pieleen. Puolueen nuorisojärjestö ja kotkalaiset perussuomalaiset ovat ottaneet kantaa. Siihen heillä on täysi oikeus. Puolueen puheenjohtajana otan kantaa yhdessä puoluehallituksen kanssa jos ja kun näen tarpeelliseksi. Politiikassa asia toimii niin, että kun puolueen puheenjohtaja jotakin sanoo sitä pidetään puolueen kantana. — Kun peruukkipäät päättivät krusifikseista suomalainen pakanaporvaristo ja ateistivasemmisto hurrasivat. Nyt olisi mielenkiintoista kuulla heidän ja muiden ”vapaalla ajattelevien” kanta asiaan. Minun kantani on näissä asioissa selvä. Italialaiset saavat itsenäisesti päättää mitä heidän koulujensa seinillä riippuu. Sveitsiläiset päättivät kansanäänestyksellä, että minareetteja ei saa rakentaa. Tätä päätöstä on kunnioitettava. Jokainen valtio saakoon itsenäisesti päättää näistä asioista. On mielenkiintoista nähdä ateismiaan toitottavat suhtautuvat asiaan. Näemmekö ristien raastajat minareettien puolustajina? Vai jatkuuko johdonmukaisuus; ristit pois ja minareetit rakennuskieltoon? Vai sallitaanko molemmat? — Olisko tällä asialla helppo tehdä politiikkaa? Kyllä, helppoa politiikkaa. — HS Gallup näytti Perusuomalaisille 7,5 prosentin kannatusta. Siinä oli pientä laskua edelliseen. Viime vaaleissa saimme 4,1 % ja 5 kansanedustajaa. Nyt 7,5 %:n kannatuksella tulisi 12-15 kansanedustajaa. Kuka tällaista kannatuksen ”laskua” oikein kestää? Perussuomalaisten kannatus nousee aina vaalikampanjan aikana. Aiheista ei ole pulaa. EU- ja turvapaikkakysymyksissä ei tontillemme ole tungosta.
Itsenäisyyden asia ei vanhene koskaan
Hyvää Itsenäisyyspäivää. Päivä on tärkeä ja merkityksellinen. Siitäkin huolimatta, että minua korpeaa itsemääräämisoikeutemme voimakas supistuminen EUperustuslain myötä; yli 3000 sivua EU-perustuslakia, jota ei ole saatavilla lukukelpoisena suomen kielellä. Suomalaiset haluavat päättää itse omista asioistaan. Itsenäisyys lähtee halusta olla itsenäinen. Tämä palo meillä suomalaisilla on. Maailma muuttuu. Itsenäisyyttä ja vapautta on puolustettu asein. Kiitos sotiemme veteraanien ja kotirintaman; kommunismi ei koskaan saanut Suomea. Tänään itsemääräämisoikeutta puolustetaan poliittisin keinoin ja omilla valinnoilla. Itsenäisyyden asia ei vanhene koskaan.
Presidentin valtaa ei pidä karsia
Vanhat puolueet ovat presidentin valtaoikeuksien kimpussa. Lautaskina on hölmöläisten hommaa. Tarpeetonta ja typerää. Yläluokan näennäisongelma. Pääministerivalta sopii kaksipuoluejärjestelmään. Ei suomalaiseen monipuoluejärjestelmään, jossa pääministeriksi tullaan 20-25 prosentin kannatuksella. Presidentillä on aina takanaan äänestäjien enemmistö kaksivaiheisessa kansanvaalissa. Presidentti-instituutio on palvellut isänmaata hyvin. Presidentti on voimavara. Ei Suomen pidä vähentää voimaansa. Ulko- ja turvallisuuspolitiikassa ei ole päiväperhoilulle sijaa. Suomen kansa haluaa äänestää presidentinvaaleissa. Tätä tahtoa on kunnioitettava. Presidentillä on oltava valtaa. Ei häntä muuten tarvita. EU tappaa presidenttiyden. Paitsi jos emme suostu. En suostu. Älä suostu. Olen ollut kerran presidenttiehdokkaana. Se on ollut ehdokkuuksista haastavin. Ja hienoin.
105 kunnian päivää
Tänään on kulunut 70 vuotta talvisodan alkamisesta. 105 kunnian päivää. Itsenäisyyden asia ei vanhene koskaan.
Vihreää valoa
Vihreät, tarkemmin sanottuna puoluesihteeri Panu Laturi, haluaa pitää Perussuomalaiset hallituksesta ulkona – vaalituloksesta piittaamatta. Me emme pyydä vihreiltä lupaa poliittiselle toiminnallemme. Vihreät naiset ylittivät Jussi Halla-ahon tapauksessa rajan, jonka yli politiikassa ei pidä mennä. Poliittiset ryhmät eivät käy kiistojaan ja kilpailua lakituvissa. Jos lakeja rikotaan, on Suomessa sitä varten poliisi ja syyttäjälaitos. Perussuomalaiset eivät tee tutkintapyyntöjä toisista puolueista. Kuntavaalien jälkeen vihreät vaativat koulutusta valtuustojen puheenjohtajajille ja muille toimihenkilöille, kuinka Perussuomalaisten kanssa toimitaan. Nyt kuntavaaleista on vuosi. Kuinka ollenkaan noin 450 Perussuomalaisen valtuutetun kanssa ympäri Suomea on pärjätty? No samalla lailla kuin muidenkin ihmisten kanssa. Mitä seuraavaksi? Jos epäilet, että ilmastonmuutos ei ole ihmisen toiminnan aiheuttamaa, mitä tapahtuu? Voimme luottaa vihreisiin. Kyllä he sinulle ja minulle jotakin keksivät. — Sveitsiläiset kielsivät kansanäänestyksessä minareettien rakentamisen. Euroopan ihmisoikeustuomioistuin kielsi Italiassa krusifiksit koululuokissa. Sama asia? Ei. Toisessa puhui kansa, toisessa peruukit. Mitähän Italiassa tapahtuisi, jos kansa äänestäisi krusifikseista? Tiedät kyllä. Minä en tiedä, mitä Euroopan ihmisoikeustuomioistuin päättäisi minareeteista. No, heiltä ei kysytä.
Painava salkku
Mihin se Soini häipyi, kun ei kuulu mitään? No nyt kuuluu. Suomessa on kuukausitolkulla huudettu painavaa EU-virkaa milloin Paavo Lipposelle, milloin Olli Rehnille. Ei tullut Lipposesta EU-presidenttiä, eikä Rehnistä EU-ulkoministeriä, vaikka koko Suomen tuki oli takana. Nyt haetaan Olli Rehnille painavaa komissaarisalkkua. Suomi haki aikanaan voimallisesti EU:n elintarvikevirastoa. Ei saanut. Korvikkeena tuli Kemikalivirasto. Olen EU-Parlamentissa Vapaa ja Demokraattinen Eurooppa-ryhmän työvaliokunnan puheenjohtaja. Johdan yhdeksän maadelegaation muodostamat kokoukset ryhmässämme. Vastaavassa asemassa ei tällä hetkellä ole muita suomalaisia. Toivon, että jatkossa on. Jokaisessa EU-ryhmässä on iso liuta ryhmän työntekijöitä. Sosialisteilla noin 200 työntekijää. Meidän ryhmässämme on vain muutamia. Nyt kun ryhmään haetaan suomenkieltä ja myös muita kieliä hallitsevaa ammattilaista, joka osaa työn hoitaa on nostettu hirveä parku. Kauheaa, jos virkaan valittaisiin Perussuomalainen! Miksi se on niin paha, että Perussuomalainen saisi omassa ryhmässään painavan salkun, jotta suomalaisten ääni kuuluisi? Kauheaa, että Perussuomalaiset ovat saavuttaneet luottamusta omassa ryhmässään. Eikös se nyt ollutkaan niin, että EU:ssa pitää hakeutua vaikutusvaltaisiin asemiin? Vielä pahempaa, jos niihin pääsisi. — Olli Rehn sai talous- ja raha-asiain salkun. Se on merkittävä tehtävä. Onneksi olkoon. Rehnin palkkaa ei ole tähän asti vielä kovin korkein kirjaimin mediassa levitelty. No, sekin aika tulee. Toivottavasti myös Perussuomalaiset saavat oman painavan salkkunsa omassa ryhmässään. Voin olla iloinen molemmista. — YLE:n gallup lupasi Perussuomalaisille 7,7 prosentin kannatusta, nousua oli 0,4 prosenttia. Gallupit tulevat ja menevät. Perussuomalaiset vahvistavat perustaa ja kannatus mitataan vaaleissa. Lepo vaan. Tiedän, mitä teen. Karaistunut kenttämme on valmis taisteluun, kun aika on. Ja se tulee.
Kallis samba
Euroopan unioni on kallis samba. Eilen Euroopan Parlamentti päätti Euroopan unionin strategiasta Kööpenhaminan ilmastonmuutoskokouksessa. EU on valmis maksamaan vuosittain 30 miljardia euroa ilmastonmuutoksen hillitsemiseksi. Lasku jokaista suomalaista veronmaksajaa kohti on satoja euroja vuodessa. Äänestin ainoana suomalaisena päätöslauselmaa vastaan. En sido käsiäni ja suomalaisen veronmaksajan rahoja ylimalkaiseen ja huonosti perusteltuun hankkeeseen. Olen usein Perussuomalaisten vaalivalvojaisissa laulanut Harva meistä on rautaa -biisin. Näinä itsemääräämioikeutemme alennustilan aikoina olen alkanut harjoitella kohtalokasta sambaa, joka käy hyvin kuvaamaan Suomen ja suomalaisten osaa EU:ssa. Mikä on Sinun roolisi EU:ssa? Sinä maksat. Tässä muistin virkistykseksi laulun sanat. Laula mukana! Kohtalokas Samba Niin viattomasti aivan Hän palkaks työn ja vaivan Noin illansuussa ravintolaan lähti istumaan. Vain grogin päätti ottaa, Niin se on aivan totta, Mutt’ kuinka sattuikaan, hän joutui tanssikapakkaan. Oi caramba, silloin samba Oli muotitanssi rytmikäs ja uusi. Uuden hurman, melkein surman Toi se meidän Kalle Tappiselle aivan yllättäin. Jo grogi oli juotu Ja toinen pöytään tuotu, Kun hänen luokseen leijaa tyttö nuori hurmaavin. ”On nimeni Tamara, Se oisko suuri vaara, jos lähtisit sä ukko-kulta kanssain tanssihin. Oi caramba, nyt soi samba, Tanssi tuo, se on kuin meitä varten luotu. Nouse veikko, vanha peikko, Tahdon näyttää sulle oivan samban ensiaskeleet.” ”Mut kuulehan Tamara, On eukko mulla Saara, Hän tuonut ompi mulle kaksitoista tenavaa, Ja se ei oikein passaa, Ett’ ukko täällä hassaa, Mä tunnen kuinka omatunto alkaa kolkuttaa.” ”Oi caramba, tanssi sambaa”, Sanoi hälle silloin hurmaava Tamara. ”Murhees heitä, eihän meitä Paha Susi-Hukka vielä ole pannut poskeensa. Nyt kaikenlaiset viinit, Ja muutkin juomat fiinit Ne Kalle Tappisen sai kohta riemutunnelmaan. Hän näki vain Tamaran, Jo häipyi muisto Saaran, Ja kaikki kaksitoista lasta jäivät unholaan. ”Hei caramba, soita sambaa Kyllä tämä poika kaikki viulut maksaa. Malja sulle, malja mulle, Vaikka menis sitten viimeisetkin siemenperunat.” Mutt’ saapui uusi aamu, Ja kalpeena kuin haamu Nyt hotellissa yksin istuu Kalle Tappinen. Hän kepulisti jaksoi, Ne viulut maksoi, Kas poissa oli lompakko ja myöskin tyttönen. ”Oi caramba, kallis samba”, Noituu Tappinen ja itseksensä tuumii: ”Kyllä varmaan Saaran armaan Kanssa Säkkijärven polkka oisi tullut halvemmaks’.” Laula mukana! http://www.youtube.com/watch?v=y8YCy7TPB9s
Turvapaikkaluksusta Euroopan tasolla
Aamulehden lauantain numerossa todettiin, että turvapaikan hakijoiden taloudellinen kohtelu on erityisen suopeata Suomessa. Kultaa tulee ja sana kiirii. Perussuomalaiset ovat johdonmukaisesti ja maltillisesti sekä perustellusti esittäneet kritiikkiä hallituksen lepsua turvapaikkapolitiikkaa kohtaan. Palkaksi on saatu leimakirveestä otsaan. Totta on puhuttu ja Suomen kansan enemmistön tuki on takana. Nämä kaksi perustekijää aiheuttavat sen, että hallituksen on pakko muuttaa Euroopan anteliainta turvapaikkapolitiikkaa. On suoraan kysyttävä, että onko hallitus ja sen myötäjuoksijat suoranaisesti houkutelleet perusteettomia turvpaikanhakijoita Suomeen? Onko hallitus ollut tukemassa kansainvälistä rikollisuutta, kun ihmissalakuljettajat ovat suuria summia vastaan salakuljettaneet turvapaikanhakijoita Suomeen? Näihin kysymyksiin hallitus myötäjuoksijoinen joutuu vastaamaan. Hallitus joutuu tulemaan Perussuomalaisten linjoille. Leimakirveen sijasta hallitus joutuu käyttämään vesuria oman pykäläryteikkönsä siivoamiseen.
Pujopäätili
Ei saanut Suomi EU-presidentin saati EU-ulkoministerin paikkaa. Miksi olisi saanutkaan, sillä Suomi alunperin vastusti näitä täysin turhia virkoja, mutta alistui myöhemmin havittelemaan niitä. EU-humpuuki saa kahdet uudet kasvot. Näiltä naamoilta ei karisman hehkua tarvitse hakea. Molemmat ovat tuntemattomia suuruuksia. EU-kompromississa kaikki saavat lopulta sen mitä kukaan ei halua. Uusi EU-presidentti on kova EU-veron kannattaja. Se tulee ennen pitkää osaksi arvonlisäverojärjestelmää – Brysselin penni. Virallinen Suomi oli Vanhasineen taas vaikuttamassa pimeyden ytimessä. EU-parlamentissa alkaa tapahtua. EU-perustuslakia seuraa direktiivien ja säädösten lumivyöry. Patotuneet byrokratit saavat lisää toimivaltaa ja direktiivisaastaa pukkaa. Nyt on hyvä aika olla EU-parlamentissa. Uusi vaihe – ja todellinen oppositio. Otan EU-jäsenyyden tällä hetkenä ikävänä tosiasiana, mutta luvattu maa siintää silmien edessä. Pääsin sinne tai en. Itsenäisyyden asia ei vanhene koskaan. Suomessa ainoa vastavoima eeuuttamiselle ovat Perussuomalaiset. Todellinen vaihtoehto saa aina kannatusta. Suomi sai EU-virkojen jaossa pujopäätilin. Niin kuin koko Skandinavia. Meille on varattu EU:ssa aivan toinen osa. Maksajan osa. Sinä maksat!
En ole minkään sortin vihreä
Vihreä liike puhuu suurella suulla. Se on onnistunut jymäyttämään sekä oikeiston että vasemmiston. Kokoomuslaiset ovat olevinaan järkivihreitä ja kepulaiset sinivihreitä. Ymmärtämätön vasemmisto on kuin yhdestä suusta punavihreä. Värillä on väliä. En ole minkään sortin vihreä. Perussuomalaiset eivät nojaa väriin vaan Suomen kansaan. Arvoasioissa olen konservatiivi. Kannatan yhteistä vastuuta ja heikoimmista huolehtimista. Vihreä propaganda on tehokasta, mutta totta se ei ole ja siihen se aikanaan kaatuu. Muut puolueet ovat pöhköjä tukiessaan vihreää retorikkaa ja viljelemällä vihreyden käsitettä. Moiseen idiotismiin Perussuomalaiset eivät osallistu. Me emme vedä emmekä työnnä vihreiden vankkureita. Ne voivat liikkua vaikka tuulivoimalla. Ympäristöstä huolehtiminen on pitkän linjan henkiselle pientalonpojalle itsestään selvyys, vihreää kaulapantaa ei siihen tarvitse. Yhteiskunnassa ristiriidat ovat paitsi työn ja pääoman välisiä niin myös uuden politiikan välisiä. Tämän uuden politiikan vastinpari on perussuomalaisuus ja vihreys. Uskon, että tämä akseli nousee politiikassa merkittäväksi. Vihreiden retoriset apupuolueet Kokoomus, Kepu, SDP ja Vasemmistoliitto huomaavat tämän ajan oloon. Sitä ennen heidän kielellinen ilmaisunsa on vihreiden taskussa. Sen, jonka lauluja laulat, sen leipää levennät. Perussuomalaisuus on vaihtoehto vihreille.
Entäs jos…?
Entäs jos Sauli Niinistö ei lähde Kokoomuksen presidenttiehdokkaaksi? Kirjoitin ”Maisterisjätkä”-kirjaani noin puolitoista vuotta sitten, että se mahdollisuus on todellinen ja olemassa. Niinistö kuittasi viime kertaisella ehdokkuudella kaikki mahdolliset moraaliset velat Kokoomukselle, jos ja kun niitä oli. Niinistön mielipiteet eivät normaalisti ole liikkeessä, kuten Porthanian pyöröovi. Kokoomuksessa tuska asian suhteen lisääntyy, on Niinistö sitten lopulta ehdolla tai ei. Suuren rahan Kokoomuksella on presidenttiongelma; varmuutta ehdokkuudesta ei ole ja puolue ajaa väärää linjaa eli Tasavallan Presidentin valtaoikeuksien kaventamista. A-studio oli tutkinut presidenttiehdokkaiden kannatusta, poislukien tällä hetkellä Niinistön, Stubbin ja Halosen ehdokkuuden. Sain gallupissa pronssia, kannatus 11 prosenttia. Not bad, sanoo engelsmanni. Presidentinvaaleihin on vielä pitkä matka ja yhden presidentinvaalikampanjan käyneenä tiedän mitä on olla ehdokkaana Tasavallan Presidentiksi. Presidentinvaali on Suomen suurin tulevaisuuskeskustelu, joka saa myös kansan vaaliuurnille. Omalta kohdaltani otan vaalit kerrallaan. Seuraavaksi katsotaan eduskuntavaalit. Vasemmistolle jää EU-Suomessa entistä enemmän luu käteen asiassa kuin asiassa. Tilanne on surkea. Entäs jos vasemmiston ehdokas ei pääse edes toiselle kierrokselle? Suomen kansa haluaa turvata Tasavallan Presidentille todelliset valtaoikeudet. Miksi vanhat puolueet eivät hyväksy kansan tahtoa? Entäs jos Niinistö ajattelee asiasta samalla tavalla kuin kansa ja tekee päätöksensä sen mukaan?
Metro Espooseen – kallis huti
En ole vahingoniloinen metron vesivahingosta. Tulipahan vaan todettua, että siinä on omat turvallisuusriskinsä. Ei auttanut Espoossa vaikka puhuin ihmisten ja enkelten kielillä valtuustossa pikaratikan puolesta. EU-keikasta on se hyöty, että olen Strasbourgissa nähnyt miten hyvin pikaratikka toimii. Toimisi Espoossakin; olisi edullisempi ja parempi, mutta ei kelvannut räkä pirulle. Espoo jäykistää eteläisen joukkoliikenteensä yhteen ratakiskoon . maan alla. Sen seurauksena tehtiin vielä täysin älytön puhdistamon siirtämispäätös Suomenojalta Blominmäkeen, jotta Suomenojan alueet saadaan gryndattua. Tällä menolla täytyy gryndata lisää, kun metro tulee maksuun. Metro parantamassa joukkoliikennettä Espoossa on sukua ajatukselle, että EU:ssa Suomen itsenäisyys vahvistuu. Korvat heiluvat – sinä maksat.
SDP:n ahdinko
Sanon suoraan, että arvostan sitä työtä mitä asevelisosialistit tekivät työpaikoilla sotien jälkeen. Kommunismi nujertui isänmaallisten duunareiden toimesta. Toinen merkittävä tekijä oli Veikko Vennamon asutustoiminta; pienomistus voitti kollektivismin. Demokratia voitti pakkovallan. SDP ei saa tulta siipiensä alle, vaikka maassa on arvolipilaari porvarihallitus, jonka housuista selkärankaa saa etsiä suurennuslasin kanssa. Moni luulee, että SDP nousee automaattisesti vastavoimana tälle typeryyden ylistykselle. Ei nouse. Perussuomalaiset ovat rouhaisseet aimo kasan entisiä demariääniä. Reseptiä ei kannata kovin suureen ääneen julistaa, ties vaikka SDP ottaisi opikseen. Ei se ota. Varallisuusveron poisto vei SDP:n veropolitiikalta uskottavuuden kymmeneksi vuodeksi. Se on yksi, muttei läheskään ainoa syy. SDP ei ymmärrä, että äänet tulevat kotimaasta. Puolueen EU-politiikan uskottavuus ja kannatus on laskenut kuin lehmän häntä. Punavihreä vouhotus ei myy, kun tehdassalien ovet paukkuvat kiinni. Pitkäaikaisena puoluejohtajana en mielelläni arvostele Jutta Urpilaista, koska tiedän mitä puolueen johtaminen on. Kaikenmailman sintit pyörivät ympärillä vailla kykyä johtaa. Tukiparveksi heistä olisi, mutta sitä he eivät tee, sillä solidaariuus on henkitoreissaan. Jutta julistaa unelmaa, mutta kukaan ei tiedä mikä se on. Vasemmistoliitto ei pysty rokottamaan SDP:ta. SDP pystyy rokottamaan Vasemmistoliittoa, kun olisi oikeat keinot. Se keino ei ole vasemmistoyhteistyö. SDP ei ole nousussa, mutta vika ei ole yksin Urpilaisen. SDP:n miehet eivät tue Juttaa. Onko syy siinä, että Jutta ei ole pyytänyt tukea? Mitä sinulla tulee ensimmäisenä Perussuomalaisista mieleen? Aivan. Entä SDP:stä? Aivan, ei oikein mitään. Siinä se ongelma on.
Krusifiksi
Euroopan ihmisoikeustuomioistuin on päättänyt, että italialaisten koululuokkien seinällä olevat krusifiksit loukkaavat uskonnonvapautta. Pari viikkoa sitten EU-parlamentissa ilmeni halua puuttua italialaiseen mediavapauteen. Tapaukset ovat erilaisia, mutta periaatteessa saman puun hedelmiä. Asia koskee Italiaa ja italialaisia ja siitä halutaan päättää ja päätetään muualla. Tätä se EU lieveilmiöineen teettää. Paljon on Euroopassa ylimääräistä rahaa, kun sitä voidaan kuluttaa tällaisiin prosesseihin. Mielestäni on täysin selvää, että on italialaisten asia mitä heidän koululuokkiensa seinille on ripustettuna. Se ei kuulu lampaannahka päässä tuomioita jakaville tuomareille. Suomalainen suvivirren veisaaminen kouluissa ei kelpaa sekään kaikille. Pääasia on, että se kelpaa meille suomalaisille. Antaa pakanoiden pauhata. Meillä ja maailmalla. Se on sananvapautta, mutta Sana on ja pysyy. Ei kristinuskoa saa maailmasta juurittua. Symbolit ovat tärkeitä. Ne muistuttavat ja vahvistavat. Minulla on krusifiksi matkassa. En siihen lupia kysele, enkä tarvitse. Suvitsevaisuuden puolesta vaahtoavat ihmiset ovat usein kaikista suvaitsemattomimpia. Kyllä maailmaan ääntä mahtuu – meillä ja muualla.
Taivaan mannaa Irlantiin
Kun Irlannin kansa pakotettiin II kansanäänestykseen PILKULLEEN samasta EU-perustuslaista, jonka se aikaisemmin oli hylännyt, Kyllä-puoli lupasi työtä ja toimeentuloa. Työttömyys Irlannissa Kyllä-tuloksen jälkeen on pahentunut. Jobs tarkoitti Jobs for the boys eli töitä hyväpalkkaiselle EU-eliitille. Tänään kansainvälinen luottoluokittaja Fitch on pudottanut Irlannin luottokelpoisuuden AA+ sta AA-ksi. Näin se EU-perustuslaki suojaa? Työttömyys pahenee, luottokelpoisuus laskee. Se tietää korkojen nousua. Lauta paukkuu oveen. Taivaan mannaa odotellessa on mielenkiintoista nähdä saako perustuslakitakkinsa kääntänyt Ryannairpomo ostaa kuralla olevan Irlannin kansallisen lentoyhtiön Aer Linguksen. Juutas sai hopearahansa, meni ja hirtti itsensä.
Pirullista peliä
Kovat on ajat, mutta kovat on pojatkin, sanotaan. Katsoin eilen MOT-ohjelmaa ”palkattomasta harjoittelusta”. Tyrmistyin. Työharjoittelijoita on luonnollisesti eri tasoisia, mutta täyden päivän teettäminen ilmaiseksi jo ammattitaitonsa todistaneilla ihmisillä on pirullista peliä. Tällainen meno syö sekä ihmiset että heidän sielunsa. Maailmanlaajuinen suuri raha hokee yhden vaihtoehdon politiikkaa. Tiedän kokemuksesta kuinka tuskallista on esittää edes EU-tasolla kriittinen vaihtoehto. Demokratian ja kansallisen suvereniteetin puolustajasta yritetään väkisin leipoa impivaaralaista. Mies kestää, kun asia on oikea. Olla yksin oikeassa, on sama kuin olla väärässä. Kun olet liikaa aikaasi edellä, sinut leimataan hulluksi. Niin kävi George Orwellille, jonka aivan loistava kirja 1984 on ajankohtainen. Iso veli valvoo ja kaukovarjostimen valta ulottuu kaikkialle. Teoksen alkuperäinen nimi piti kaiketi olla Viimeinen eurooppalainen. Tällä menolla Eurooppa tuhoaa itsensä. Maailmanlaajuinen vapaakauppa toimii liian harvojen pussiin. Tarvitaan alueellista vapaakauppaa, Eurooppa olisi yksi vapaakauppa-alue. Mahdotontako? Ei, idea on vaan liikaa aikaansa edellä. Suomi on mahdollisuuksien maa. Meillä on iso maa ja hyvät vesivarat. Pärjäämme, kun pidämme väestämme ja maastamme huolta. Synnistä saa vain lyhytaikaista nautintoa.
Ennustajan lahjoja?
Kirjoitin plokissa viime maanantaina, että paras arvosana puheenjohtajagallupissa ja Loviisan kuntavaalivoitto heijastuu seuraavassa kannatusmittauksessa laskuna. Oikein ja väärin. TNS gallup näytti keskiviikkona 8,0 prosenttia ja hyvää houkuttelevuutta äänestää Perussuomalaisia. Yle gallup näytti tänään 7,3 prosenttia ja tulkinta oli selvä. Soini on Brysselissä, niin näin käy. Ei politiikka helppoa ole kun sen hyvin tekee. Vaalirahaskandaali on tervannut politiikan ja poliitikot. Syyttömätkin kärsivät. Toinen syy on sekin selvä. Kun isä on poissa, niin kotikonnuilla kaivataan. Gallupit tulevat ja menevät. Eduskuntavalit ovat keväällä 2011. Silloin otetaan verimitta. Opittavaakin on. Ehdokaslistojen on oltava laadukkaat. Politiikassa ei ole oikotietä, oma työ ratkaisee. Oliko Brysseliin lähtö virhe? Tuskin. 130 000 äänestäjää ei voi olla ihan väärässä. Täytyy tehdä oikeat päätökset vuodelle 2011.
Täällä Timo Soini (lokakuu 2009)

Tulitikut pois nulikoilta
Poliittinen dementia valtaa alaa Suomessa. Kepulaiset eivät muista säätiöitään, eivätkä kokoomuslaiset ministerit muista kertoa tärkeistä asioista Tasavallan Presidentille. Kokoomuksen kolkkapojat on tavattu itse teossa tulitikkuleikeistä ja henki haisee tupakalta. Nyt tarvitaan isän käden sijasta äidillistä ojennusta.; tupakat ja piiput piiloon ja tulitikut pois. Kessun hehku ei saa näkyä viholliselle. Edellisen hallituksen ulkoministeri Erkki Tuomioja kuljeskeli tukka pörrössä pitkin Kaanaan maata, mutta ei tullut pysyvää rauhaa Lähi-Itään. Nyt sekä ulkomisteri Alexander Stubb että puolustusministeri Jyri Häkämies ovat pistävinään Afganistania läntisen demokratian tielle. Ei onnistu. Lisävahinkojen estämiseksi on nulikat pistettävä kuriin. Sekoilu seis. Ulko- ja turvallisuuspolitiikkassa ei ole varaa tulitikkuleikeille. Kekkosen aikaan politiikan Pekka ja Pätkä olisivat Linnassa Justiinan puhuttelussa ja kaulin pyörisi ympyrää lattialla. Kuria ja järjestystä klopeille. —– Jos EU-presidentiksi pitää valttämättä valita sosialisti niin miksi Suomen ehdokkaina virkaan tarjotaan Paavo Lipposta ja Martti Ahtisaarta, joiden sosialismi on salongeista peräisin. Tasavallan Presidentti Tarja Halosen sosialismi on kotoisin Kallion kaduilta ihmisten keskeltä. Parempi ja uskottavampi ehdokas hän on. Kaupan päälle saisimme myös Tasavallan Presidentin vaalit ensi kevääksi. Mikä olisi sen mukavampaa?
Loviisan kuntavaalit
Nostan hattua Loviisan Perussuomalaisille. Tulos oli hyvä 451 ääntä, 3 valtuustopaikkaa ja äänimäärä kasvoi. Taakse jäivät niin Kepu, Vihreät, Vasemmistoliitto kuin kristillisetkin. Loviisassa nähtiin, mihin töitä tekemällä pääsee. Saavutuksen arvoa nostaa se tosiseikka, että säätiöpuolue RKP:n kannatus on siellä 40 prosenttia. Perussuomalaista kenttätyötä tehdään suurella sydämellä – ei suurella rahalla. Karkkilan, Vihdin ja Loviisan kuntavaalit osoittavat, että puolueemme alkaa juurtua Suomen kuntakenttään. Oma toiminta ratkaisee. Sain viikonloppuna kelvollisen arvosanan Iltalehden tutkimuksessa puoluejohtajana. Tämä ja Loviisan kuntavaalimenestys jo suorastaan huutaa seuraavaa puoluegallupia; jossa tietenkin povataan kannatuksen laskua, kun se Soinikin lähti Brysseliin…vaikka on myös Suomessa. Kyllä kansa tietää! Kannatus mitataan vaaleissa, —- Viikonloppu oli hyvä.Vaalivoitto ja Millwall voitti Leedsin 2-1. Viikko alkoi niin ikään lupaavasti.; sain liput Status Quon konserttiin maaliskuussa. Perussuomalaisten Paper Plane lentää!
Kööpenhaminan historiallinen puhallus
Ilmastonmuutoksesta on tulossa uusi uskonto. Sillä on omat opinkappaleet, oma papisto ja helvettikin varattuna niille, jotka eivät ole oikeaoppisia. Käsittelin ilmastonmuutoslogiikkaa tällä palstalla muutamia aikoja sitten. En toista niitä näkemyksiä vaan keskityn Kööpenhaminan kokoukseen, josta käytin EU-parlamentissa tänään minuutin! (EUdemokratiaa) pituisen puheenvuoron. Koko ajatukseni on seuraavassa, jota kaikkea ei saanut minuutissa sanotuksi. Ilmastomafia suunnittelee historian suurinta puhallusta Kööpenhaminan kokouksessa. Ilmastomafia on hyväuskoisten vihertävien poliitikkojen avustuksella siirtämässä useita satoja miljardeja euroja kehittyneiden maiden verovaroja kehitysmaissa toimiville, suuria voittoja tuoville, ylikansallisille yrityksille ja kehitysmaiden valtiollisille yrityksille ns. ilmastomaksuna. Esim. Kiina, joka on maailman rikkain valtio, kun mittarina on omat valuuttavarat, vaatii Kööpenhaminan kommunikean allekirjoituksesta 300 miljardin vuosimaksua. Intia ja Afrikka toisen mokoman. Näissä maissa toimivat ylikansalliset yritykset tekevät tuhansien miljardien voitot vuositasolla. Kaiken järjen mukaan Kiinalla on mahdollisuus valtion kassan kautta maksaa toimet, joilla ilmastotavoiteet toteutetaan. Mitä Kiina tekee? Siellä on rakenteilla tai suunnitteilla yli kaksisataa hiilivoimalaa, joilla Kiina tavoitelee 150 000 megawatin sähköntuotannon lisäystä hiilituotannolla vuoteen 2020. Eli se siitä yhteisestä ilmastotavoitteesta!! Hiiltä kehään ja kansa maksamaan – siis myös Suomen kansa. Esitän: EU:n on pelastettava oma teräs-, konepaja ja metsäteollisuutensa vaatimalla Kööpenhaminan päätökseksi ilmastotavoitteiden toteutamiseksi: Ominaispäästöjärjestelmään siirtymiseen nykyisten prosenttimääräisten tavoitteiden ja päästökaupan sijaan. Ominaispäästöjärjestelmähän on jo sovittu ja otettu käytöön globaalisti autoille. Teollisuudessa ja energiatuotannossa sovitaan globaalisti päästörajat tuotetulle tonnille, kappaleelle, megawatille tai jollekin muulle mitattavissa olevalle suureelle. Yritykset ja tuotantolaitokset, jotka eivät pääse näihin päästörajoihin maksavat ylityksen osalta sakot kansalliseen tai kansainväliseen rahastoon. Näillä rahastoilla rahoitetaan ilmastotavoitteita; tuote- ja teknologiakehityspanoksia sekä ilmastoteknologisia investointeja. Todellinen ympäristöteko on säilyttää teollisuus kehittyneessä Länsi-Euroopassa. Yhteinen tavoitemme on minimoida päästöt. Se ei toteudu päästökauppajärjestelmällä vaan ainostaan ominaispäästöjärjestelmällä. Sillä on mahdollista saavuttaa YK:n ilmastotavoitteet oikeudenmukaisella tavalla. Sähköenergia on yksi keskeinen teollisuuden kustannuskomponentti ja elnitärkeä hyödyke kotitalouksille sekä kaikkille yhteiskunnan toiminnoille. Ilmastopolitiikkaa ei saa alistaa kyltymättömien ilmastomafioden rahastusalttareille. Suomalaista työtä, teollisuutta ja työntekijää on puolustettava sekä kansallisesti että kansainvälisesti.
Tarastin file on nyt pöydällä
Kovalla hälyllä mainostettu Lauri Tarastin vaalirahoitustyöryhmän tulos on valmis. File on pöydällä, nyt alkaa ruodinta. Tuloksena on komitean suunnittelema hevonen eli kameli. Suurin kyttyrä on Kokoomuksen ja RKP:n mentävä aukko. Suuri raha saa edelleen esteettä kaataa rahaa sileäkätisille puolueille. RKP elää kuin piru paratiisissa, ainakin mitä rahoitukseen tulee. Kokoomus taas tiedetään raharikkaiden puolueena, se ei totisesti ole itseään kieltänyt. Näennäisoppositiopuolue SDP:lle kelpaa kaikki, sillä ei ollut mitään omaa lausuttavaa. Sama pätee käytännössä vihreisiin. Punavihreät kiillottavat poliittisen yläluokan kengät. SDP:n aate on yhtä tuore kuin villasukan läpi suodatettu vanha kotikalja. Ei todellakaan tarvitse ihmetellä miksi SDP:n kannatuslukemat sojottavat alaspäin. Perussuomalaisten edustajana ko. työryhmässä oli kansanedustaja Pirkko Ruohonen-Lerner. Hän hoiti tehtävänsä ensiluokkaisesti. Ruohonen-Lerner teki juuri niin kuin Perussuomalaisen luottamushenkilön pitääkin; perehtyy asiaan ja esittää oman, perustellun vaihtoehdon ja vie sen äänestykseen saakka. Vanhat puolueet myötäjuoksijoineen eivät näytä pelkäävän äänestäjien tuomiota vaaleissa. Seuraavissa eduskuntavaaleissa otetaan vaalirahoituksesta verimitta. Tarastin työryhmästä, avoimuuden apostoliksi mainitusta, tuli RKP:n ja kokoomuksen käsikassara. Pelin politiikka jatkuu, eikä pyykistä tule puhdasta.
Ilmastonmuutos kelpaa mihin vaan
Ilmastonmuutoksella pelottelu on raakaa ja tehokasta vallankäyttöä. Ole huolissasi ilmastonmuutoksesta – jos et ole, olet huono ja itsekäs ihminen. Hyi Sinua. Äänestä vihreitä, torjut ilmastonmuutosta. Älä äänestä Perussuomalaisia, hillitset siten ilmastonmuutosta. Metro Espooseen, estät ilmastonmuutoksen. Ole feministi ja ilmastonmuutos hidastuu. Älä grillaa lihaa, pysäytä ilmastonmuutos. Irlanti hyväksyi EU-perustuslain, ilmastonmuutos saadaan suitsittua. —- Hetkinen. Siinä se. EU:n olemassaolo on saanut uuden vedenpitävän oikeutuksen: se on ilmastonmuutoksen torjuminen. Maailman menestynein rauhanprojekti ei enää riitä. Ilmastonmuutos on täällä. Se tulee kaikkiin raportteihin, opetusohjelmiin, puolueohjelmiin, kaavoitusohjeisiin, liikennevalistukseen, kommunistisiin opintopiireihin, seurakunnan esittelylehtisiin jne. Ilmastonmuutoksen epäilijät demonisoidaan. Ilmastonmuutoksen kiistävä argumentointi ensin syyllistetään, myöhemmin ehkä kriminalisoidaan hyökkäyksenä ihmiskuntaa vastaan. Ilmastonmuutos on täällä. Mikä on sinun roolisi? – Sinä maksat!
Den är ju Fonden
No, sehän on säätiö; Den är ju fonden, sanoo rkp:läinen. Suomi on todellakin maa, jossa käydään vaalit sen asian selvittämiseksi keistä tulee RKP:n hallituskumppaneita . Helsingin Sanomien Nyt-liite kertoi säätiörahan marinoimasta ankkalammikko-käytännöstä todella kiltisti ja ymmärtävään tyyliin. Samaan aikaan kuin vanhat puolueet, ansiosta, pyörivät vaalirahasotkussa, RKP kuittaa kaiken, että sehän on meidän omaa rahaa meidän omasta säätiöstä. Det är ju vårå egna pengar. Från Funden. RKP voi todella sanoa keskittyvänsä politiikan sisältöön, koska sen ei tarvitse huolehtia rahoituksesta. Ja joka vaalien alla RKP kaivaa esiin muutaman köyhän kalastajan osoittamaan, että ei me kaikki olla rikkaita. RKP-puolueen kaikkinainen arvostelu on tietenkin osoitus ahdasmielisyydestä. Totean nyt selvästi, että minulla ei ole mitään äidinkielenään ruotsia puhuvaa suomalaista vastaan. RKP sen sijaan on hurskasteleva puolue, jolle kaikki käy, kunhan vain hallitusasema säilyy. Sen vuoksi pakkoruotsinkin voi poistaa. Kyllä se RKP:lle käy, kun vain kaksi ministeripaikkaa säilyy. Suomessa toimitetaan tällä näkymällä eduskuntavaalit keväällä 2011. Jännitys tiivistyy… Keistä tulee RKP:n hallituskumppaneita? Kyllä RKP aina sen kahdeksan paikkaa saa…Vaalirahoitus? No juu pengarna kommer från fonden. Vårå egna pengar.
Töitä Irlantiin?
Kirjoitin keskiviikkona 7.10. Helsingin Sanomien yleisönosastossa, että Irlannin kyllä-tulos ei tuo taivaan mannaa sumujen saarelle. Irlannissa on menetetty viime perjantain jälkeen 1 200 työpaikkaa, vaikka EU-perustuslain luvattiin toimivan varsinaisena runsauden sarvena. Kansallinen lentoyhtiö Aer Lingus vähentää 650 henkeä. Irlannin suurin yksityinen työnantaja, Intel, joka antoi 500 000 euroa kyllä-kampanjalle ilmoitti vähentävänsä 300 työpaikkaa! Sillä lailla, sanoi Tarvajärvi. Rahaa oli propagandaan, työmies maksoi selkänahallaan.
Tässä EU, missä demokratia?
EU on pehmeä suurvalta. Toisinajattelijoita ei teljetä sisätiloihin. Heidät pistetään äänestämään uudestaan. Eliitit eivät halua demokratiaa ja yllättäviä vaalituloksia. He haluavat ”vakautta”, oman valtansa säilymistä. Se merkitsee eliitin etujen mukaista politiikkaa, joka on sama kuin ”Euroopan etu”. Irlantilaiset komennettiin toisen kerran äänestämään pilkulleen samasta sopimuksesta. Nyt irlantilaiset äänestivät ”oikein, eurooppalaisesti ja vastuunsa tuntevasti”. ”Typerät ja tyhmät ennakkoluulot oli voitettu, oli saatu oikeaa tietoa.” Muutos EI-äänistä KYLLÄ-ääniin oli todella suuri. Miksi niin moni käänsi takkinsa? Pelko? Talouskriisi? Yksin jääminen? Voi voittajia! Te voititte. Tuntuuko nyt hyvältä ”reilun” taiston jälkeen. Voittihan Argentiinakin jalkapallon MM-kisoissa aikoinaan Englannin Maradonan käsimaalilla. Kumpi tänä päivänä muistetaan? Pelin lopputulos vai Maradonan vilppi? Katsokaa voittajaa, Maradonaa. Hyvin pyyhkii? — Opiskelin Helsingin Yliopistolla rauhanmarssien kulta-aikana 1980-luvun alussa. En marssinut maksetuissa marsseissa, joissa USA:n aseet olivat pahoja ja Neuvostoliiton aseet olivat rauhan aseita. Kaikenkarvaisten ”rauhanaktivistien” kansoittama rauhanjuna ajoi ympäri Suomea veronmaksajien varoilla. YYA oli voimissaan ja notkea valtaeliittimme kehui rauhantahtoista rinnakkaiseloa ja ylisti ”Leninin Suomelle antamaa itsenäisyyttä”. Minne ovat muuten curriculumeista häipyneet Neuvostoliiton ajan yhteistyötahojen myöntämät kunniamerkit? — Kommunismissa oikea vaalitulos tiedettiin jo ennen äänten laskentaa. EU-demokratiassa äänestetään tarpeeksi monta kertaa, jotta saadaan oikea tulos. Tässä EU, missä demokratia? Huomenna, maanantaina, nousen taas Brysselin koneeseen. Tiedossa ja tulossa on neljä päivää EUparlamenttia. Elämän yliopistoa.
Oma työ ratkaisee Perussuomalaisissa
Ilta-Sanomat kertoo tänään, että Perussuomalaiset, Kokoomus ja SDP kärsivät vaalirahasotkusta. Juttu nojaa TNS-gallupin tutkimukseen. Tutkimus ei sinänsä paljon mitään kerro. Johtopäätös lienee vedetty siitä, että äänestysprosentin katsotaan laskevan ja Perussuomalaisten kärsivän tästä. Voi olla näin, mutta voi olla toisinkin. EU-vaaleissa äänestysprosentti matasi 40 prosentin kieppeillä ja Perussuomalaiset kuittasivat ennätyksellisen 9,8 prosentin kannatuksen. Miksi? Linja oli selkeä ja ehdokasasettelu oli varsin onnistunut. Oma työ ratkaisee Perussuomalaisissa. Kolme tärkeintä asiaa Perusuomalaisten menestyksessä ovat: – oman politiikan sisältö – Perussuomalaisten ehdokasasettelu – vanhojen puolueiden politiikka Viimeinen YLE:n gallup näytti Perussuomalaisille pientä miinusta. Se on terve muistutus kuolevaisuudesta. Gallupista vedettiin kerkeästi johtopäätös: kun Soini meni EU:hun, niin näin kävi. Samalla logiikalla kannatus nousee, kun Soini tulee takaisin. Ei se näin yksinkertaista ole. Perussuomalaiset eivät ole ryvettyneet vaalirahaskandaalissa. Kun pöly jonakin päivänä laskeutuu, ihmiset tämän havaitsevat: Kyllä kansa tietää. — Irlantilaiset äänestävät tänään uudestaan EU-perustuslaista. Siitä samasta sopimuksesta, jonka he kertaalleen hylkäsivät. Sopimusta ei ole muutettu kirjaimellakaan, ei pilkullakaan. Kyllä-puolen aivopesu on ollut massiivista. Näin ja koin sen paikan päällä. Orwell on edelleen ajankohtainen.
Pieniä iloja
Pienet ilot ovat isoja elämyksiä. Sain Suomen Sotaveteraaniliiton ansiomitalin. Tunnustus tuntui hyvältä. Se tuli taholta, jota arvostan. Sotiemme veteraanit ja kotirintamanaiset pelastivat tämän maan kommunismilta. Se on saavutus, josta emme kyllin pysty heitä kiittämään. Hyvän tekeminen on myös pahan vastustamista. EU-parlamentissa, ryhmämme Vapaa ja Demokraattinen Eurooppa, EFD, oli ratkaisevassa asemassa valiokunnassa, kun ns. omistajakuljettaja-asia meni jatkovalmisteluun. Äänestys oli erittäin tiukka äänin 25-24 ja ryhmämme jäsenet Fontana ja Clark ratkaisivat asian. Vaikutin ryhmämme kannanmuodostukseen merkittävällä tavalla. Kirjoitan siitä yksityiskohtaisemmin europlokissa. Puolueen johtaminen on kovaa työtä. Siksi on syytä iloita pienistä asioista, sillä suuria murheita riittää. Kurinalaisuus ja kova työ tuo tulosta. Hetken lapset eivät politiikassa pärjää. Pieni ilo on tarpeeksi.
Demari vai Tunari
Olen joskus ehdottanut rahayksiköksi Demaria. Yksi Demari on sata tunaria. SDP on viikkokausia ollut häätämässä pääministeri Vanhasta virastaan, mutta lopullisessa luottamusäänestyksessä sosialistit äänestivät tyhjää. Demari = 100 tunaria? Tänään 40 demaria tunaroi oikein urakalla. Mikä on tyhjän äänestäjä? – Tunaridemari.
Nuorisotyöttömyys, EU ja Sinnemäki
Espanjassa alle 25-vuotiaiden työttömyysprosentti on reippaasti yli 30 prosenttia. Suomessa nuorisotyöttömyys lähentelee pariakymmentä prosenttia. Tilanne on siis sama sekä Pohjois- että Etelä-Euroopassa siis sekä EU:n Pohjois- ja Eteläosissa. Kun Suomea aikanaan massiivisella kampanjoinnilla ajettiin tämän EU-onnelan jäseneksi painotettiin nimenomaan nuorten tulevaisuutta. Nuorisotyöttömyyden torjunta on Suomessa nyt vihreän ministerin Anni Sinnemäen hoteissa. Miksi olen levoton? En luota Euroopan Unioniin. Se on ongelma, ei ratkaisu. Sinnemäkeä se tuskin paljon lohduttaa, että luotan häneen enemmän kuin Euroopan Unioniin. — Eduskunta on täynnä taulukauppiaita. Tämä on jo surkuhupaisaa. Taulu sulle, ääni mulle.
Vanhojen puolueiden tukipuolue Vihreät?
Oikein syvästi sydäntäni lämmitti, kun Vihreiden eduskuntaryhmän puheenjohtaja Ville Niinistö räimi vanhoja puolueita vaalirahaskandaalissa Eduskunnan kyselytunnilla. Vihreät ovat tunnistaneet ja tunnustaneet vanhojen puolueiden rappion vaaliraha-asiassa. Nyt kysytään Vihreiden omaa kantaa. Ensi viikolla ei puhe piisaa. Vihreät joutuvat joko äänestämään Vanhaselle luottamusta tai lähtemään hallituksesta. Vetoaminen Tarastin työryhmään ja avoimuuslupauksiin on sumutusta. Eduskunnassa äänestetään pääministerin luottamuksesta, eikä Tarastin ryhmän tulevista ehdotuksista. Ensi viikolla selviää, ovatko vihreät vanhojen puolueiden tukipuolue. Vihreät, De Stöda, tukipuolue.
Soinin paluu?
Lähdin EU-parlamenttiin sillä mielellä, että hoidan hommaa siellä täysillä ja johdan Perussuomalaisten vuoden 2011 eduskuntavaalit. Kotimainen vaalirahaskandaali voi sotkea suunnitelmani. Nyt ei ole kysymys siitä mitä Timo Soini henkilökohtaisesti haluaa. Tiedän, että jos uudet ennenaikaiset vaalit tulevat, minun on ne johdettava ja oltava ehdokkaana. Puolueen johtamisessa henkilökohtaiset mieltymykset eivät ratkaise. Kun asia vaatii, on tehtävä ja mentävä. Ei se aina huvita lauantaiaamuisin lähteä puhetilaisuuksiin ja jättää oma perhe nukkumaan. Soinin paluu? Enhän minä ole maailmasta saati Suomesta mihinkään poistunut. Eduskunnasta kylläkin. Ei Eduskuntavaaleja yhden Soinin takia pidä järjestää, mutta jos ne järjestetään on puolueen puheenjohtajan oltava ehdolla. En muodosta kantaani uusiin vaaleihin henkilökohtaisen mieltymyksen vuoksi. Jos uusia vaaleja ei tule, läpeensä ryvettynyt pääministeri johtaa maata vielä puolitoista vuotta Kokoomuksen, RKP:n ja Vihreiden tuella. Onko Suomen kansalla todella sellaiset johtajat kuin se ansaitsee?
Tulipa palautetta
Olin TV:n A-Talkissa. Ohjelmaa katsottiin palautteesta päätellen paljon. Elämässä ja maailmassa on saumakohtia, joissa tapahtuu dramaattisia käänteitä. Vanhat puolueet eivät tahdo uusia vaaleja. Suomalainen ” älymystö ” on enimmäkseen hiljaa kuten Neuvostoliiton aikaan. Romahti sen Neukkulakin, kun aika oli kypsä. Vanhat puolueet ovat sokeita taluttajia. Keskustassa takametsien riviedustajat maksavat Vanhas-linjan hölmöilyt eduskuntapaikallaan. Ilman taistelua? Kokoomus saa ajaa Kepun Ladalla Formuloissa seuraavan puolitoista vuotta. RKP:lle käy kaikki niin kuin ennenkin. Vihreitä, SDP:ta ja Vasuriliittoa ei monikaan näe vaihtoehtona. Vihreät tarrautuvat omaan salkkuunsa ja punatulkuilla on omassa pesässä vahtimista. Eivät uudet vaalit herkkua ole. Niiden vaihtoehto on uusi 1,5 vuoden kierros vaalirahasekoilua. Kumpaan meillä on varaa?
Rahat ja selkäranka puuttuvat
Vaalirahaskandaali saa yhä surkuhupaisampia piirteitä. Minua ei naurata. Koko politiikan uskottavuus on romahtanut. Fariselainen käsien pesu rehottaa. Yksi toplokas toisensa jälkeen ”palauttaa” rahoja Novan konkurssipesään. Tietämättömiä ja taitamattomia poliittisia päättäjiä on tien täydeltä. Kukaan ei tiedä mitään, eikä muista mitään. Demokratiamme on dementikkojen käsissä. Uudet eduskuntavaalit olisivat paikallaan. Niitä ei tule. Miksi? Porvarihallituksella ei ole sen enempää rahaa kuin selkärankaa. Poliittinen vasemmisto on kupannut rahaa ay-liikkeeltä. Notkea vastuunpakoilu rehottaa. Sosialismia selkärangatta!
Mätä pursuaa
Vanhat puolueet uivat vaalirahaliemessä. Oletko yllättynyt? Mätä pursuaa. ”Eihän tässä ole mitään laitonta.” Vanhat puolueet väittävät, että EU-perustuslain myötä itsenäisyys vain vahvistuu. Uskotko tämän? ”Eihän tässä ole mitään laitonta.” Sitä saa, mitä niittää.
Täällä Timo Soini (syyskuu 2009)

Soini tai sohva sekä sananen sananvapaudesta
Porvarihallitus ei ole erityisen suosittu. Vasemmiston kansasta vieraantunut eliitti on kieli pitkällä odottanut vasemmiston kannatuslukujen nousua. Saa odottaa vielä pitkään. Vasemmisto on pudonnut kelkasta – Euroopan laajuisesti. Euroopan vasemmisto tekee diilin Barroson tukemisesta. Siinä oli se vaihtoehto. Kommunismin mädälle, ihmisvastaiselle perustalle ei pysty rakentamaan mitään toimivaa, mutta sosialidemokratialla luulisi olevan kysyntää. Olen viime vuosina keskustellut paljon etenkin SDP:n miespuolisten kannattajien kanssa. Heidän mielipiteensä ei nyky-SDP:n johtoa paljon kiinnosta. Se on Soini tai sohva vaalipäivänä, sanoi pitkän linjan demari. Siis mitä? Äänestän joko Perussuomalaisia tai nukun sohvalla vaalipäivänä. — Kävin viime lauantaina Loviisassa. Siellä on kuntaliitosvaalit lokakuun lopulla. Ehdokasasettelu päättyy tulevana tiistaina. Teimme kovaa ja onnistunutta ehdokashankintaa. Viikonloppuna meni 20:n ehdokkaan raja rikki. Vuosi sitten saimme yhdeksällä ehdokkaalla 3 valtuutettua. Nyt tulee lisää. Paikallinen toimintamme on Loviisassa vahvaa. Vastuuhenkilöt todella tekevät töitä. Perussuomalaisten kannatus muodostuu voimakkaasta ruohonjuuritason työstä ja puolueen yleisjohdosta. Molemmat tarvitaan. — Perussuomalaisten ehdokasasetteluun seuravissa eduskuntavaaleissa kiinnitän erityistä huomiota. Emme laske pikavoittojen varaan. — Kävin perjantaina Hyvinkäällä, jossa meillä on vahva paikallinen kannatus. Vierailuni syy ei ollut puoluepoliittinen, vaikka politiikkaakin puhuin paikallisten perussuomalaisten kanssa. Olin paikallisen seurakunnan vieraana, Tuomas-kuoron loistavasti tahdittama iltatilaisuus oli lämmin. Olen ollut monenlaisissa haastatteluissa. Nyt tuli kyllä napakymppi. Tarkoitan haastattelijan osuutta. Asiat voi ilmaista monella tavalla, ja niin metsä vasta kuin sinne huutaa. Viihdyin todella. Näin, että arjen kristillisyys on vahvaa. Olen lähtenyt katoliseen kirkkoon runsaat 20 vuotta sitten. Silloin en sivuille vilkuillut. On hienoa huomata ja tuntea, että luterilaisuudessakin on vielä voimaa ja hyvän arjen kristittyjä. — Kyllä nyt on maailman kirjat sekaisin. Tarkoitan Hesarin julkaisemaa Markku Ruotsilan Sunnuntaidebattikirjoitusta aborteista. Sananvapaus taitaa sittenkin Suomessa olla voimissaan. Minä arvostan niitä ihmisiä, jotka omalla nimellään ja nuunallaan esittävät mielipiteensä. Ja myös vastaavat sanoistaan. Sanomalehti on siinä elementissään. Netissä tapahtuva nimerkin suojissa esitetty sananvapaussankaruus on käpykaartilaisuutta. Puupyssyillä ei hirviä kaadeta.
Uusintavaalit
Kansalaiset eivät pidä pelleilystä. Suuri osa Karkkilan ja Vihdin kuntalaisista katsoi, että uusintavaalit olivat turhat. Tärkeät ne olivat siitä huolimatta. Nyt valituilla kokoonpanoilla näissä kunnissa asioista päätetään. Niiden ääni kuuluu, jotka äänestivät. Vaalien tulos oli odotetunlainen. Olen erittäin tyytyväinen, että tällaisessa tilanteessa Perussuomalaiset säilyttivät kannatuksensa. Paikallinen työ ratkaisi. Kävin molemmilla paikkakunnilla kerran. Ei siitä varmasti haittaa ollut, mutta ei ratkaisevaa hyötyäkään. Jos Perussuomalaiset olisivat menettäneet paikan, niin olisi alkanut kauhea mesominen, että nyt se nähdään kun se Soini lähti sinne Brysseliin… Ei se näin mene. En minä ole mihinkään kadonnut. Johdan Perussuomalaisia edelleen. Politiikassa ei ole paikallaan oleva tilaa, jonka joku väistämättä täyttää. Täytyy olla todellista sanottavaa, jotta saa sanottavansa julki. Perussuomalaiset on edelleen johtava oppositiopuolue ja sellaisena pysyy, koska SDP ja Vasemmistoliitto kaikessa olennaisessa myötäilevät Euroopan unionista tulevaa päätöksentekoa. Politiikka on myös henkilökysymys. Täyttääkseen jonkun saappaat pitää olla saman kaliperin mies tai nainen. Ei auta, jos ei ole. Äänestettiin Kauniaisissakin. Siellä nähtiin, että kun suomenkielinen ei äänestä saa RKP yksinkertaisen enemmistön, joka on yksinkertainen. —- Kävin viikonlopulla Englannissa Itsenäisyyspuolueen puoluekokouksessa. Kysymys ei ole marginaalipuolueesta. UKIP sai Englannissa EU-vaaleissa toiseksi eniten ääniä, yli 16 prosenttia ja lähes 2 500 000 ääntä. Puheeni sai erittäin hyvän vastanoton. Jos sinulla on sanottavaa, sinua kuunnellaan ulkomaillakin. Ja hyvät uutiset matkustavat nopeasti. Palaan Englannin keikkaan vielä myöhemmin. Itsenäisyyden asia ei vanhene koskaan.
Oikeus Kanarian saarten lomaan
Tupakointi on kielletty ravintoloissa. Jotkut haluavat kieltää tupakoinnin kokonaan. Turkistarhaus on sallittu, mutta lobbaus sen kieltämiseksi käy ankarana. Mitä jos tämä lobbaus onnistuisi? Suomen valvotut olosuhteet vaihtuisivat Kiinan valvomattomiin olosuhteisiin. Vegaanit eivät syö lihaa. Siitä on lyhyt matka vaatimukseen lihansyönnin kieltämiseksi. Ympäristöperustein tietenkin. Vihreät keräävät sakkomaksuja lentämisestä. Vähemmän tavallinen duunari otsonikerrosta lentämällä on ohentanut, kun feministikonferensseissa mailmalla matkannut vihreä ”älykkö”. Minusta duunarilla on oikeus Kanarian saarten lomaan, kun hän itse matkansa maksaa. Turha on syyllistää maamme varttuneita naisia sähkön tuhlauksesta, koska he ovat aikanaan parsineet ja passanneet tarpeeksi. Kaiken maailman ns. vaihtoehtohiipparit puhuvat aina oikeuksistaan, eivätkä tunne velvollisuuksia. Entäs jos enemmistö heräisi? Lihansyöjät, heteroseksuaalit, armeijan käyneet miehet, avioliitossa olevat naiset jne nousevat barrikaadeille, että nyt minä asetan itseni etusijalle. Herranen aika sitä paheksunnan tulvaa: ilmastonmuutos, ilmastonmuutos, ilmastonmuutos… Se käy nykyisin syyksi kaikkeen mikä pitää kieltää. —- Pitkän linjan Perussuomalainen valtuutettu soitti ja kysyi mitä mieltä olen foliohattujen puoluehankkeesta? Sanoin, että kaikilla on oikeus yrittää. Aivan kuten duunarilla on oikeus matkustaa Kanarian saarille.
Hallituksen toimintakyky horjuu
Porvarihallituksen pääasiallinen tarkoitus oli osoittaa, että maata pystytään hallitsemaan ilman sosialidemokraatteja. Tämä näyttää onnistuvan, mutta pääasiassa SDP:n heikon politiikan takia, ei niinkään hallituksen oman onnistumisen vuoksi. Hallituksen pääpuolueet pelaavat härskiä peliä toistensa suhteen ja flirttailevat avoimesti SDP:n kanssa, sillä heikentynyt SDP olisi sopiva apupuolue seuraavassa hallituksessa sekä Kokoomukselle että Keskustalle. Tämä hallituksen sisällä riehuva pelin politiikka horjuttaa hallituksen toimintakykyä ja näkyy nokitteluna ja epälojaalisuutena. Talouskriisin riivaamassa maailmassa ja pahenevan työtömyyden Suomessa hallituksen pitää osoittaa johtajuutta. Se suoriutuu tehtävästää huonosti, sillä hallituksella ei ole yhtenäistä linjaa. Linjattomuus ei näytä olevan ongelma Vihreille ja RKP:lle, jolle kaikki sopii, kun vaan ministeriauton kyyti jatkuu. Suomella ei ole varaa heikkoon hallitukseen, joka nahistelee keskenään. Isämaalle tulee korvaamatonta vahinkoa, kun hallituksen pääpuolueet kyttäävät vain seuraavia vaaleja ja väistävät välttämättömiä rakenteellisia uudistuksia. Hallituksen on ryhdistäydyttävä ja alettava todella johtamaan maata edestä käsin, sillä ryhdistäymisen ainoa rehellinen vaihtoehto olisi ennenaikaiset vaalit ja niitä hallituspuolueet eivät halua.
Suuri raha erityissuojeluksessa budjetissa
Hallitus jätti suuren rahan ja yhteiskunnan hyväosaiset nauttimaan saavutetuista eduistaan budjettiratkaisussaan. Hallitus jatkaa SDP:n omalla valtakaudellaan viitoittamaa tietä varallisuuden nauttimasta erityiskohtelusta. Arvonlisäveron nosto ja muut veronkorotukset kirpaisevat suhteellisesti eniten pienituloisiin ihmisiin. Porvarihallitus toimii ideologiansa mukaisesti, siitä se ei lipsu. Hallituksen panostukset pienyrittäjyyteen, tutkimukseen ja tuotekehittelyyn ovat riittämättömät. Sieltä se uusi nousu aikanaan tehdään. Työvoimapulaa Suomessa ei ole, eikä hevin tule, mutta työnantajapula on. Tulevaisuudessa on panostettava entistä enemmän itsensä työllistämiin ja mikro- ja pienyrityksiin. Valtiovallan toiminta hukuttaa uudet ideat byrokratiaan, hallintoa on kevennettävä. Hallitus uskalsi jarruttaa kehitysavun kymmenien miljoonien eurojen vuosittaista paisuttamista. Se oli rohkea teko, joka tässä tilanteessa oli täysin perusteltua. Euromääräinen kehitysapu edelleen kasvaa. Kehitysapu ei saa olla mekanismi, jolla rikkaiden maiden köyhät avustavat köyhien maiden rikkaita. Kehitysmiden korruptoituneiden johtajien tukeminen on hölmöläisten peiton jatkamista ja maailmanlaajuinen ongelma. Perussuomalaiset edellyttävät kehitysavun perille menon tiukkaa valvontaa. Kannatamme kehitysapumäärahojen nykyistä tasoa. Hallitus on vahvan euron vanki. Itsenäisen rahapolitiikan puuttuminen näkyy raakasti suomalaisyritysten kilpailukyvyssä. Ruotsin kansa on ollut viisas, kun se on pitänyt kiinni itsenäisyydestään raha- ja korkopolitiikassa. On täysin päivänselvää, että yritykset mm. StoraEnso on tehnyt supistuksia enemmän Suomessa kuin Ruotsissa valuuttakurssieroista johtuen.
Puolueita pukkaa ja kiitos Pekka Vennamolle
Suomessa on kahdeksan eduskuntapuoluetta ja pian kymmenkunta eduskunnan ulkopuolista puoluetta. Eriasteisten kommareiden sekaan tulee piraattia, muutosta ja nähtäväksi jää mitä muuta. Perussuomalaisten yhtenä perustajajäsenenä vuodelta 1995 tiedän, että puolueen perustaminen ei sinänsä mahdottomia vaadi. Poliittisen kannatuksen hankkiminen onkin jo aivan eri juttu. Siinä ei netissä näprääminen riitä. Tarvitaan ääniä. Tulokset mitataan vaaleissa. Viimeinen Perussuomalaisten todellinen mittaus oli EU-vaalien 9,8 prosenttia ja runsaat 160 000 ääntä. Tarvitaan murtumaton peruslinja, tahtoa, kurinalaisuutta ja työtä. Olen erittäin tyytyväinen, jos ns. Muutospuolue, jota tamperelainen puuhamies Juha Mäki-Ketelä vie eteenpäin, rekisteröidään puolueeksi. Silloin otetaan puheista ja paatoksesta verimitta. Mittaus on 2011. On hyvä, että samanmieliset saavat oman seuran. Tulee varmasti hyvät seurat! Minulla ei ole mitään tarvetta haukkua uutta tulokasta, vaikka sen liepeillä minun maahanmuuttopolitiikkaani ja muutakin toimintaani arvostellaan. Demokratiassa sana on vapaa. Minä vastaan huutooni. Johdan Perussuomalaisia puoluekokouksen yksimielisellä tuella. Europarlamentissa ja Espoon valtuustossa toimin äänestäjien valtuutuksella. Perussuomalainen puolue ei ole mikään vankila. Täältä pääsee ulos, jos ei ole tyytyväinen. Uudet puolueet aloitetaan pohjalta. Kyllä sinne Yrjö Hakasen, Terttu Savolan ja kumppaneiden viereen YLEn vaalikeskusteluun mukaan mahtuu. Jos taito ja kannatus kasvaa, niin siitä pääsee eteenpäin. Onnea ja kohtuullista menestystä. — Pekka Vennamo kirjoitti tämän päivän Helsingin Sanomissa näkemyksensä Veikko Vennamosta. Se on hyvin perusteltu kirjoitus, joka antaa lukijalle paitsi tietoa myös haasteen ottaa kanta. Näkemykseni Veikko Vennamosta on sama kuin Pekka Vennamolla. Kiitos kirjoituksesta, Pekka Vennamo.
Saatanan tunarit
Saatanan tunarit, sanoisi Kekkonen valtionyhtiöiden hoidosta. On täysin selvää, että valtion omistajaohjaus tarvitsee oman täysiaikaisen ministerin. Tällä ministerillä pitää olla myös linja. Mutta miten nykyisellä osapäiväomistajaohjaajalla voi linjaa olla, kun ei ole koko hallituksella? Porvarihallitus ei näytä ymmärtävän yhteisvastuusta yhtään mitään. Hallitus hokee työtä ja yrittämistä ja se, mihin sillä olisi halutessaan mahdollisuus vaikuttaa, eli valtionyhtiöihin, potkii porukkaa ulos kaikista eniten. Matti ”Velka” Vanhanenkin alkaa herätä kohmeestaan. Velat kuulemma pitää joskus maksaa takaisin! Palauttakoon Paul Krugman taloustieteen Nobelinsa ja annettakoon se pääministerille tästä vallankumouksellisesta oivalluksesta. — Ylioppilas Backman (sdp) esittää pitkien listojen käyttöön ottoa vaaleissa. Todella pitkä listan pitää ollakin, jotta sieltä sosialisti löytyisi äänestettäväksi.
Omat mielipiteet ja hieno voitto
Pelkurit eivät pärjää politiikassa. On uskallettava olla omaa mieltä ja tuoda se esiin. Omalla nimellä ja nuunalla. Niillä pärjää. Suomeenkin on pesiytynyt tapa olla kova poikaa nimimerkin suojassa. Nimetön on nössö, netin nyplääjä. Sanomalehdet eivät enää juurikaan julkaise kärjekkäitä mielipiteitä, jos ei oma nimi ole alla. Kokemusperäisenä opetuksena suomalaisissa olosuhteissa tiedän, että rohkea esiintyminen omilla mielipiteillä tuo sekä kunnioitusta että kannatusta. Ihmisille tapahtuu usein se mitä he pelkäävät. — Vihdissa oli lauantaina vipinää. Uusintavaalit saavat puolueiden johtohenkilöt liikkelle. Se ei riitä. Vihtiläiset on saatava liikkeelle. Perussuomalaisilla on hyvät ehdokkaat vaalissa. Äänen arvoiset. Olen tyytyväinen ja ylpeä sekä Vihdin että Karkkilan ehdokaslistoista että vaalityöstä. Uskon voittoon. Sain myös hyviä uutisiä Loviisasta, koossa on kuntien yhdistämisestä johtuviin vaaleihin jo tuplamäärä ehdokkaita vuoden takaiseen tilanteeseen. Ehdokashankinta jatkuu. Silloin nappasimme 3 paikkaa. Hyvä lista tuo uuden voiton. — Suomen naiset voittivat Tanskan jalkapallon EM-kisoissa Helsingissä 1-0. Hieno voitto tosi naisilta. Asenne oli rautaa. Puolustaja Sanna Valkonen sai rajusti sukille yliajalla. Sattui varmaan juukelisti. Hammasta purren takaisin viime sekunneiksi. Kaunista. Avoin ihailuni.
Hän on täällä tänään
Veikko Vennamo oli profeetta, mutta ei pyhimys. Huutavan ääni korvessa; kuultu, kuunneltu ja pilkattu. Minulla ei ole puolueetonta näkemystä Vennamosta. On oma näkemys ja kokemus. Vennamo on minulle suuri mies. Ansioineen ja vikoineen. Iso plus. Hän on täällä tänään. Meri Vennamo kirjoitti kirjan Veikko Vennamosta, kansallisteatteri näytelmän Valtakunnan Häiriköstä, pääosassa Veikko Vennamo. —- Poliittiset Kääpiöt ovat pieniä eläessään ja unohdettuja kuollessaan. Vennamo ei unohdu. — Olin SMP:ssa mukana jäsenenä vuodesta 1979 katkeran loppuun vuoteen 1995 asti. Vennamon kanssa olin säännöllisesti tekemisissä 1980-puolivälistä sakka. En retostele Vennamon ja minun väleistä. Poliittiset kahdehtijat SMP:ssä eivät voineet sietää sitä, että tulin ukon kanssa toimeen. Eivät siedä vieläkään. Helppoa ei ollut, mutta opiksi oli. —- Meri Vennamo antaa kirjassaan lämpimän kuvan isästään, jonka persoonaan kuului myös räiskyvyys ja jopa kohtuuttomuus. Minä uskon, että Meri kirjoittaa totta Isä-Vennamosta. Voin vain sieluni silmillä kuvitella esimerkiksi uudesta salkusta sukeutuneen sanallisen ilotulituksen jouluna. Poliitikon perhe-elämän kuvauksena Merin kirja on hyvä. Meri sivuaa varsin ohuesti Veikon yhteistyökumppaneita. Pääsin Eino Poutiaisen ja J. Juhani Kortesalmen kanssa hyvään seuraan. Tapasin Sirkka Vennamon lähes aina kun kävin Vennamon kotona, kaikkiaan muutamia kymmeniä kertoja. Sirkasta minulla ei ole kuin hyvää sanottavaa. Aina ystävällinen ja kannustava minua, nuorta miestä kohtaan. Sirkka aina tarjosi jotakin; mehua, keksejä, kahvia. Puhuin Sirkka Vennamon kanssa muutaman kerran myös puhelimessa Veikko Vennamon kuoleman jälkeen. Sirkka Vennamo rakasti miestään syvästi. Pekka, Meri ja Raisa tunsivat Veikko Vennamon isänä. Minulla ei ole mitään syytä epäillä heitä silottelusta. — Kävin teatterissa. Kyseessä oli fiktio, näyttämötaide, tekijöiden näkemys. En mennyt teatteriin katsomaan dokumenttia vaan tarinaa ja tulkintaa. Käsikirjoitus oli lennokas, vilisi asiavirheitä mm. säätiöinnin ja säätiöiden kohdalla. Muutakin mussuttamista tarinan suhteen on, Sirkka Vennamo ei ollut lainkaan kuvatun kaltainen, mutta se ei ole olennaista, sillä kyllä kansa oman pojan tunnistaa, tunnisti jo silloin. Veikko Vennamon. Pertti Sveholm oli loistava Vennamo-hahmo. Häntä kannattaa käyttää myös tulevaisuudessa Vennamona, sillä vennamolaiuus elää ja juuristaan puu kasvaa. Olen jokseenkin eri mieltä teatterikappaleen näkemyksestä Veikko Vennamon motiiveista ja tavoitteista, mutta se ei estä minua arvostamasta loistavia näyttelijäsuorituksia. Niitä tässä näytelmässä on. Ne oli kiva nähdä. Sieluni silmillä palaan aamuihin, jolloin puhelin soi klo 7.30. ” Vennamo hei…” — Merkittävintä näytelmässä on se, että se on Vennamosta tehty. Vennamo kiinnostaa, pakottaa ottamaan kantaa, vielä Vennamoa myös rapataan. Vennamo oli monessa asiassa oikeassa. Niin vasemmalla kuin oikealla tuettiin Kekkos-diktatuuria. Sitä ei vieläkään voida myöntää. Eduskunnan suuri enemmistö vei Suomen kansalta äänioikeuden presidentinvaaleissa 1974. Tämä oli suomalaisen kansanvallan rappiotila. Kukaan äänioikeuden anastaja ei ole kunnolla julkisesti katunut. Miksi? Siksi, että sen ajan kansanvallan haudankaivajat eivät tunne häpeää. Armoa ei tule ennen nujerrusta. Oikeusministeri Tuija Brax. Pistä valmisteluun ja tuo Eduskuntaan ”seteliselkärankaisuuden” mahdollistanut puoluetukilain muutos. Korjaa vääryys. Ole tosi nainen, kun edellisistä oikeusministereistä ei ole ollut tässä asiassa mihinkään. — Kävin tänään Karkkilan torilla puhumassa. Ei ollut olo yksinäinen. Osastomme oli iskussa, kahvia meni toistasataa kuppia.Tarinaa riitti kahdeksi tunniksi. Karkkilan naapuriin Vihdin Vanjärvelle perustettiin sodan jälkeen 83 asutus- ja rintamamiestilaa, yhtensä noin 1 300 hehtaarin verran maata jaettiin. Vennamon johtamaa toimintaa. Monet kiitolliset karjalaiset kävivät puheillani. Vennamo oli auttanut oikeusasioissa – toimittanut jopa piikkilankaa, kun sitä ei oltu mistään saatu. Vennamo muistetaan. Vennamo puhui ja teki. — Tänään on Soinin nimipäivä. Kiitos lukuisista onnitteluista. Paavollekin.
Ajankohtaista
Olen Perussuomalaisten ja sitoutumattomien valtuustoryhmän puheenjohtaja Espoossa. Jatkan ryhmän johdossa vuodenvaihteeseen saakka, jolloin siirryn rivivaltuutetuksi. Kuntapolitiikassa luodaan Perusuomalaisten tiukkaan poljettu kannatus. Espoossa puolue on hyvin esillä ja kannatus on pysyvää. Uudet toimijat ja uudet valtuutetut tuovat uutta kannatusta. — Perussuomalaisten kannatus on parin mielipidemittauksen perusteella ”notkahtanut” ollen vielä yli 8 prosenttia. Syy on kuulemma Soinin valinta EU-parlamenttiin. Näin MM-kisojen ollessa käynnissä voi vain todeta, että kunnossa pitää olla kisojen aikana. Me olimme täydessä tikissä vaalipäivänä, jolloin kannatus mitattiin. Puolueemme kannatuksen nousu on ollut niin nopeata, että pieni suvantovaihe on hyvästä, sillä liian nopea nousu tuo mukanaan ”poliittisen sukeltajan taudin”. Seuraava merkittävä kannatusmittaus ovat eduskuntavaalit 2011. Sitä ennen on myös mietittävä, että mitä sillä vaalivoitolla tehdään ja miten ne vaalit voitetaan. — Vaalirahoitusskandaali tasaa tilejä. Olemme voittaneet sekä kunta- että eurovaalit ilman suurta rahaa, hyvillä ideoilla. Vanhat puolueet ovat jyllänneet rahalla. Nyt sillä mäyhääminen vähenee. Se hyödyttää meitä. Lyhyellä tähtäimellä koko poliittinen kenttä häviää, pitkällä tähtäimellä Perussuomalaiset voittavat. Kyllä kansa tietää. — Veikko Vennamo on ajankohtainen. Luin Meri Vennamon kirjan ”Lähikuvassa Veikko Vennamo”. Menen torstaina katsomaan Helsingin kaupunginteatteriin näytelmää ”Valtakunnan häirikkö”. Palaan sekä kirjaan että näytelmään yhtäaikaa viikon lopulla. Tunsin Veikko Vennamon. Sitä oppia ei saa enää mistään. Sain sen rahatta, mutta en ilmaiseksi.
Ankkalammikon tuet 18 000 000 markkaa
RKP:n ankkalammikossa on uitettu kumisorsaa anteliaalla säätiön junailemalla vaali- ja puoluetuella. Muutaman viime vuoden tuki vaaleihin ja puoluetoimintaan on ollut yli 3 000 000 euroa eli 18 000 000 markkaa. RKP:n samat tuet lienevät samaa luokkaa kuin vanhojen puolueiden yhteensä saamat vaalituet. Tämän luulisi olevan etusivun uutinen ainakin Huvudstadsbladetissa, jossa ollaan kärkkäästi opettamassa moraalia milloin kenellekin. Voisinko rakastua suomenruotsalaiseen? Det verkar löna sig! RKP on todellinen etusaalistaja, politiikan käenpoika, joka kehtaa kitalaki punaisena huutaa maailman pahuutta maha ja taskut täynnä. Odotan mielenkiinnolla lehtien pååkirjoituksia RKP:n miljoonapotista. Husiksen pääkirjoitusta jopa sellaisella pieteetillä, että aion sen mennä Sastamalan kirjastoon lukemaan heti aamupäivällä. RKP julisti Perussuomalaiset päävastustajakseen EU-vaaleissa. Mahtaa nyt olla ylevä olo kaiken käytetyn rahan turvottamana. Mikä on RKP:n moraalin salaisuus? Kumiankka tietää, muttei kerro. RKP:n kritisoiminen leimataan tietenkin populismiksi ja fennomaniaksi. Sana on vapaa Sinnemäki, Arhinmäki, Urpilainen, Vanhanen ja Katainen. Mitä mieltä RKP:n moraalista? Eihän tässä ole mitään laitonta? Niinkö? Ei hätää, Paavo Lipponen varmasti seuraavassa kolumnissaan puolustaa pakkoruotsia kaikilla mausteilla. Skol på den saken.
Seuraavaksi suolestetaan SDP:n särki
Kepu ja Kokoomus ovat jo jääneet piparipurkilta kiinni. On siellä ollut SDP:kin. Täytyy ihmetellä sosialistien kriisinhallintaa, puoluesihteeri matkii kokoomuskolleegaa ja puheenjohtaja on kuin Virolaisen Jussi mököpäivänä: ” Mie en puhu mittään ”. Ei tällainen peli nykypäivänä menettele. Seuraavaksi suolestetaan SDP:n särki. Vaalirahaskandaali ei ole ennen ohi kuin kaikki tuet avataan ja kansalle kerrotaan kuka on ketäkin tukenut ja kuinka paljolla. Luvut pöytään SDP! Auttaisko se, jos Mooses Lipponen uunilta urahtaisi? Hän kun tuntuu muutenkin tietävän miten maa makaa ja miten siellä pitää elää. Vanhat puolueet ovat kaikki samassa liemessä Siinä ovat Tupu, Hupu ja Lupu. SDP:n rahayksikkö on Demari, yksi demari on sata tunaria. — Valitaanko pätevä vai demari?
Kokoomus kylpee kyhnyskandaalissa
Kokoomus selittää turparuutinki ruvella, ettei Kokoomuksen taloudellisessa tukemisessa ole mitään laitonta. Kokoomus on ollut kerjuulla suuren rahan yhtiöissä. Kohta Suomen kansa on kerjuulla kokoomuspolitiikan seurauksena. Kokoomus kylpee fariselaisuudessaan. Se kannattaa tukiensa julkistamista, mutta ei tee sitä itse. Tämähän vetää vertoja jo Kepun tekopyhyydelle. Kokoomus joutuu julkistaman kaikki tukensa. Ne revitään esiin yksi kerrallaan. Björn ”Nalle” Wahlroos antoi Kokoomukselle nallekarkin: 75 000 euroa. Melko mellevä melli. Ja kukaan muu ei tiedä mitään! Porvarihallituksen perusta on mätä. Vaalivoitto on osin saatu suuren rahan maasutuksella. Kokoomuksella on ollut säännöllinen karkkipäivä. Tässähän ei ole mitään laitonta, hokee Katainen. Ei mitään laitonta, ei mitään laitonta, ei mitään laitonta! Kokoomuksen rahasampo onkin nalle.
Pientä puuhaa ja arkisia havaintoja
Jarmo Korhonen on löytynyt. Hänet on nähty maatalousnäyttelyssä Kokkolassa. Tässä ei ole mitään laitonta. Antti Kalliomäki hahmotteli hallitusta ilman Kokoomusta ja Kepua. Sinänsä virkistävää. Suomessa on ollut tapana, että kaksi kolmesta vanhasta puolueesta on hallituksessa ja yksi näennäisoppositiossa. Anni Sinnemäki on ollut kuukauden verran työministerinä. Massatyöttömyys pahenee ja vihreiden kannatus kasvaa. Tämä on yhtä loogista kuin vihreä politiikka yleensäkin. Ateistit ovat tosikkoja. Antaa pakanoiden pauhata. Bussien kylkikampanja on yhtä tehokasta kuin maailmanlopputraktaattien jakaminen ratikkakiskoilla. Madonna on Suomessa. EVVK. Uinti luonnonvesissä on virkistävää. Puhun kokemuksesta. Olimme koko perheen voimalla kunnon vanhan ajan häissä Parkanossa. Avioliitto on ihmiselle hyvä. Menen viikonloppuna Lappeenrantaan Kuninkuusraveihin. Luvassa on persoonien väriloistoa. Vaalirahoitusilmoitukseni valmistuu tänään. Käyn sen vielä huolella läpi ja toimitan eteenpäin. — Vaalikuluni olivat 10 203,32 euroa, josta omaa rahaa oli 1 500 euroa ja Perussuomalaiset rp:n tukea 8783,32.
Vihreä vaihtoehto?
Vihreä liike syntyi Suomessa vaihtoehdoksi silloiselle 1980-luvun alun tunkkaiselle politiikalle. ”Fiksu” ihminen äänestää vihreitä. Katin kontit. Vihreä liike ei enää ole vaihtoehtoliike – se on osa valtarakennetta. Hallituspuolue Vihreät myötäilee porvarihallituksen linjaa kaikessa olennaisessa. EU-politiikassa vihreät ovat federalistinen liike, joka avoimesti kyseenalaista kansallisen suvereniteetin. EU:ssa tämän näkee vastenmielisen selvästi. Vihreät haluavat ruuhkamaksuja, vaikka Suomessa ei juuri ruuhkia ole. Vihreät haluavat haittaveroja haittaaman kaikkein pienituloisimpien elämää. Vihreillä on oma maailmanloppuvisionsa; ilmastonmuutos. Sen varjolla voidaan oikeuttaa EU:n olemassa olo, kun ”maailman menestynein rauhanprojekti” ei enää myy. Vihreitä on eniten kaupungeissa ratikkakiskojen varrella, josta itse pääsee kulkemaan joukkoliikenteellä. Nelosen ratikassa istuen on kiva kannattaa bensan hintojen nousua ja ”kaupunkirakenteen eheyttämistä”. Vihreä puolue on feministinen. Se tuonee lohtua paperityöläisen arkeen. Vihreät ei ole vaihtoehto porvareille, ei EU:lle, ei rappioliberaaleille… Siis mille sitten? Mutta on vihreissä mukavia ihmisiä. Idealistit ovat suloisia. Tulin eilen Brysselistä. Nyt on edessä muutaman viikon loma. Lähden vanhaan Satakuntaan, siellä vihreät ovat luonnollisessa koossaan – marginaalissa.
Liittovaltio-Lipponen pysyköön lestissään
EU:n perustuslakia ajetaan väkisin kuin käärmettä pyssyyn. Kansanäänestysten tuloksilla on luututtu lattiaa. Suomikin alkuun vastusti täysin turhia ja tarpeettomia EU-presidentin ja EU-ulkoministerin virkoja. Kun ne kuitenkin EU-perustuslakiin tulivat; Suomi sai torjuntavoiton. Se tarkoittaa sitä, että saimme sen mitä emme tahtoneet ja olemme tyytyväisiä. Nyt Suomessa valtapuolueet odottvat kieli pitkällä EU-perustuslain uusintaäänestyksen tulosta Irlannissa; josko Suomi saisi herran virkoja. Paavo ”Liittovaltio” Lipponen on nyt spekulaatioiden keskipisteessä. Paavo pysyköön lestissään. Lipposen EU-politiikan linja on kieltämättä johdonmukainen. Olen itse linjasta eri mieltä. En kannata liittovaltioitumista, en vahvaa komissioita, en koko EU:ta. Onko sitten epäisänmaallista olla kannattamatta Lipposta virkaan, jota vielä ei ole perustettu ja jota ei tarvita? Vanhojen puolueiden mielestä varmastikin on. Olkoon. On surkuhupaisaa, että Paavo Lipponen, joka kannattaa Suomen kansan suoraan valitseman presidentin valtaoikeuksien karsimista, myhäillen kannattaa EU-presidentin virkaa, jota ei kansa valitse. —- Kepun alennustilassa Kokoomus säestää Lipposen ehdokkuutta ulkoministeri Alexander Stubbin suulla. Jos Liittovaltio-Lipposesta ei EU-presidenttiä tulekaan on vika Kepun ja ihan vähän myös Soinin, kun eivät moista neronleimausta etulinjassa olleet tukemassa. Jospa Irlannin kansa äänestää samalla tavalla EI, samasta sopimuksesta, josta se kertaalleen äänesti EI, saamme kaikki rauhan tästä asiasta.
Perussuomalaisten haasteet
Perussuomalaiset ovat voittaneet nyt presidentin-, kunnallis-, eduskunta- ja eurovaalit. Eduskuntavaalit ovat keväällä vuonna 2011. Tällä menolla Perussuomalaisten on mahdollista saada 10- 20 kansanedustajaa. Vastus tulee kovenemaan kannatuksen nousun myötä. Vanhoista puolueista tuskin on Perussuomalaisten nousun patoajiksi. Kysymys on omasta politiikasta ja ehdokkaista. Me emme kysy vanhoilta puolueilta minkälaista politikkaa ja keitä me ehdokkiksi asetamme. Itse kysymme. Tässä on oltava tiukkana. On olemassa kahdenlaisia ehdokkaita: ne, jotka tuovat ääniä ja ne, jotka vievät ääniä. Ehdokkaiden on sitouduttava puolueen linjaan ja pelisääntöihin. Ehdokkaista ei ole pulaa. —– Vasemmistoliitosta on tulossa tällä menolla yksi Perussuomalaisten vaalivankkureiden vetäjistä. Siellä ei näytetä ymmärrettävän, että Perussuomalaisia haukkumalla ei kannatus nouse. Negatiivinen kampanjointi Perussuomalaisia kohtaan yleistyy, vaikka sen tuloksena kannatuksemme saattaa jopa nousta. Euroopassa poliittinen kulttuuri on paljon hyökkäävämpää kuin Suomessa ja sama malli rantautuu Suomeen. —- Vaalirahoituspyykki sen kuin pyörii. Vanhat puolueet ovat kaikki samassa veneessä. Perussuomalaiset ovat voittaneet vaaleissa hyvin pienellä rahalla, mutta hyvällä idealla. Missä on sinun sydämesi, siellä on sinun aarteesi. —- Politiikka ei ole helppoa, kun sen kunnolla tekee. Totuus on suurin voima.
Puheenjohtajalle varapuheenjohtajuus
Ensimmäinen EU-istuntoviikko on nyt pulkassa. Minut valittiin koulutus- ja kulttuurikomitean 2. varapuheenjohtajaksi. Puheenjohtajalle tuli varapuheenjohtajuus. Olen tyytyväinen alkuun täällä. Komitea kokoontuu ensimmäisen kerran ensi maanantaina. Parin kokouksen jälkeen alkaa EUparlamentin kesäloma. Päivitän plokia tarpeen mukaan. Itsenäisyyden asia ei vanhene koskaan.
Pari viikkoa Eurooppaa
Lähden aamulla Strasbourgiin. Edessä on pari viikkoa Eurooppaa, ensimmäiset EU-Parlamentin ja komiteoiden kokoukset. Eduskunnasta EU-parlamenttiin siirtyminen aiheuttaa monenlaista puuhaa. Sähköpostiosoitteet, postiosoitteet ym yhteystiedot muuttuvat, mutta tämä ploki jatkaa samassa osoitteessa, kuten Europlokikin. Kotimaassa tapahtuu parissa viikossa paljon mm. vaalirahoitusasiassa, olen kuulolla. Politiikka ei lopu koskaan, joten siitä ei tarvitse olla huolissaan. — Opetusministeri Henna Virkkunen otti kantaa uskonnonopetuksen muuttamiseksi uskontotiedoksi. Henna horisee. Suomi on kristitty maa ja on paikallaan opettaa uskontoa koulussa. Se kuuluu yleissivistykseen.Kritiikkiä ja vastaväitteitä sai ainakin minun aikanani uskontotunneilla esittää. On ennenkuulumatonta, että porvariministeri antaa tukensa ” pakanavasemmiston ” ikiaikaiselle vaatimukselle.Vihreät varmaan hurraavat kuorossa. Meillä on nyt mahdollista valita elämänkatsomustieto. Se on oikein ja se riittää. — Olen tutkinut antaumuksella EU-vaalien tilastoja. Vasemmisto on todella hukannut kuulansa. Paavo Arhinmäellä on vuori kiivettävänään. Siinä kysytään Karhu-tossuilta pitoa. Punavihreys ei pure, mutta sitä Paavo yrittää. Kepeät mullat. SDP:lla olisi nyt elämänsä tilaisuus. Jutta Urpilainen on profiloitunut viime aikoina tavalla, joka sataa suoraan Perussuomalaisten laariin? Että mitäkö tarkoitan? Ajattele ja oivalla.
Kesäisiä ajatuksia kotimaasta
Olen sulatellut EU-vaalien tuloksia. Äänestyslukujen tutkiminen on mielenkiintoista hommaa. On suorastaan järkyttävää kuinka alhaalla äänestysprosentti maakunnissa matasi. Pohjois-Karjalassa se kipusi hädin tuskin 30 prosentin päälle. Siellä nukkui moni Perussuomalainenkin vaikka ääniosuutemme kipusi yli 11 prosentin. Vihreät saisivat palkita ja kalkita Tarja Cronbergin – ilman hänen ehdokkuuttaan vihreillä ei olisi kahta EU-edustajaa. —- Perussuomalaisilla on nyt mahdollisuus kasvaa keskisuureksi puolueeksi. Se edellyttää, että teemme oikeita asioita ja oikein! Kuullostaa yksinkertaiselta. Sitä se on. Helppoa se ei ole. Politikka, kun sen hyvin tekee, ei ole helppoa. Meillä ei ole rahoitusluurankoja kaapissa. Puolue on taloudellisesti riippumaton ja itsenäinen. Olemme voittaneet vuoden sisällä kahdet vaalit ja vieneet läpi historiamme suurimman puoluekokouksen. Perusta on kunnossa. Kun kannatus kasvaa, vastustus kasvaa. Vanhat puolueet eivät nuku, vaikka äänestäjistä osa nukkuu. Nyt on uskallettava kasvaa. Kannatuksen kasvu ei riitä, on kasvettava henkisesti. Edellytän Perussuomalaisten eduskuntaehdokkaaksi valittavilta korkeaa tasoa. Asiat todistetaan käyttäytymällä – ei puheilla. —– Suomen taloustilanne synkkenee syksyä kohti. Tie uuteen nousuun on kivikkoinen. Suomi ja suomalaiset selviävät aina. Työllä ja yhteistyöllä. —- Näyttää siltä, että Keskustan puoluesihteeri Jarmo Korhosen lomaan on tulossa keskeytys. Kepu ei tee mitään siksi, että muut puolueet ja tahot sitä kepulta vaativat. Rivikepulainen alkaa hermostua. Se kaivaa Korhosen esiin. Meillä mukulana leikittiin ”purkkista”. Jarmo on nyt nähty ja purkissa.
Kolme päivää Pyrsselissä
Kaukaa näkee lähelle. Kolme päivää Pyrsselissä, pimeyden ytimessä, ei ole paljon, mutta uutta ideaa ja ajatusta syntyy. Vanhojen puolueiden ja RKP-hyväkkään vaalirahoitus kertoo olennaisen; raha sahaa. Tämän sotkun ainoa seuraus täytyy olla avoin ja läpinäkyvä rahoitus. Perussuomalaisilla ei ole rahoitusta, josta ei voi kertoa. Uskottavuus on poliittisen toiminnan selkäruoto. Se tulee osaamisen ja linjan myötä. Sitä ei voi ostaa. Puolueen linjan on oltava murtumaton ja ehdokkaiden arvollisia. Ehdokasasetteluun on kiinnitettävä jatkossa entistä suurempaa huomiota. Käyttäytymisen ja puheen on oltava linjassa. Perussuomalaisten kannatuksen kasvu on ollut nopeata. Perussuomalaiset ovat nyt myös Euroopassa. Olimme keskeisesti mukana synnyttämässä uutta Vapaa ja Demokraattinen Eurooppa-ryhmää Europarlamenttiin. Laoinsäädännöstämme noin 70 prosenttia tulee tavalla tai toisella EU:sta. Se on järkyttävää, mutta totta. Perussuomalaisten on toimittava seka kansallisesti että kansainvälisesti. Kun hoidamme tämä yhdistelmän oikein, voitamme seuraavat eduskuntavaalit. Se on tavoite, jonka eteen on hyvä tehdä töitä.
Tiistaina tiedotetaan
Olen neuvotellut EU-parlamenttiryhmästäni. Ratkaisu on käsillä. Menen tiistaina 30.6. Brysseliin viemään neuvottelut osaltani päätökseen. Nämä asiat hoidan siellä kasvokkain, henkilökohtaisesti. Sillä valtuudella, joka on saatu 130 714 suomalaiselta äänestäjältäni, sekä oma ääneni vielä siihen lisäksi. Nyt nautin kesästä kesämökillä – perussuomalaiseen tapaan.
Haikea päivä
Tänään oli viimeinen päiväni, ainakin tällä erää ,kansanedustajana Eduskuntasalissa. Tunsin haikeutta. Mielenkiintoinen työ vaihtuu toiseen haastavaan työhön. Molempiin minulla on kansan kannatus. Joskus on lähdettävä, jotta voi tulla takaisin. Hyvää Juhannusta ja suurkiitos kaikille plokin tuhansille lukijoille.
Kepu selittää
Kepun ja sen yhteisöjen varainhankinta tuotti vuosina 2006-2009 STT:n tietojen mukaan 2 000 000 euroa, se on noin 12 000 000 tapettua markkaa. Kaikki on ollut laillista – levy pyörii. Puoluesihteeri Korhonen lupasi taloon tullessaan pistävänsä talouden kuntoon. Sanasta miestä, sarvista härkää. Tällaisen Kepun kanssa me kilpailimme vaaleissa – paljain käsin. Hyvällä idealla pärjättiin. Kokoomus ja SDP – teidän vuoronne tulee. Kertokaa Suomen kansalle, miten paljon ja mistä saatte puolueen ulkopuolista rahaa. Kepu kertoo pakosta. Tehkää te se vapaaehtoisesti. Ennen kuin tulee pakko. Yksityiskohta: Minulta usein tiedustellaan Perussuomalaisten kuntavaaliehdokkaiden tekemisistä. Jos turkulainen sieppaaja, joka oli SDP:n kuntavaaliehdokkaana, olisi ollut listoillamme olisi kitalakeni ollut täynnä karvamikkejä. Jutta Urpilaiselta kukaan ei ole kysynyt mitään. Ei sen puoleen. Ei Jutta voi olla, eikä ole, vastuussa yksittäisestä turkulaisesta kuntavaaliehdokkaasta ja hänen tekemisistään.
Nyt neuvotellaan
EU-vaalit olivat Perussuomalaisille menestys. Suuren voiton hetkellä on syytä olla syvästi kiitollinen, lyödä lumpiot lattiaan ja pistää kädet kyynärpäitä myöten ristiin. Politiikassa on voittoja ja tappioita. Minulla on kokemusta molemmista. Ne mahdollistavat toisensa. Nyt neuvotellaan Perussuomalaisille ryhmää Euroopan Parlamentissa. Samassa yhteydessä ratkeaa komiteapaikat. Lähden tänään Bryssellin hoitamaan asiaa. Kerron tuloksista sitten kun niitä on. Plokin lukijamäärät räjähtivät uusiin ennätyksiin vaalipäivänä. Kiitos kaikille lukijoille ja tukijoille.
Voitto on meidän
Kiitos Perussuomalaisten äänestäjille. Voitto on meidän.
Käytä ääntäsi – minä saan sen kuulumaan
Tein kovan vaalityön. Perussuomalaiset kirkastivat EU-vaalien asetelman. Nyt on todellinen vaihtoehto vanhojen puolueiden EU-myötäilylle. Perussuomalainen kenttä lähti mukaan kampanjaan. Se näkyy vaalituloksessa. Iivisniemessä on aurinkoinen aamu. Äänestän tänään kotikonnuillani. Täältä lähtee ääni Eurooppaan – Suomen ja suomalaisten puolesta. Käytä ääntäsi – minä saan sen kuulumaan. —- Vaalityö on tehty loppuun asti. Äänestin numeroa 198.
Poliittisen ilmaston muutos
Pysähtyneisyyden aika Suomen EU-politiikassa loppuu huomenna. Yhden totuuden aika tulee tiensä päähän. Kokemusperäiset havainnot kentältä ja palaute enteilevät suurta poliittista muutosta. Suomalaisia kiinnostaa Suomi, oma elämä ja tulevaisuus. Euroopan Unioni on tosiasia. Sillä on vaikutus Suomeen, elämäämme ja tulevaisuuteemme. Siitä on puhuttava totta ja suomalaisille suomeksi. Muutos tehdään käyttäytymällä, ei väittämällä. Vaaleissa siis äänestämällä. Haluan sinun äänesi, työni on käyttää sitä kuuluvasti. Minulta on tiedusteltu mielipidettä Pekka Vennamon viimeaikaisista puheista. Se on tämä: ne ovat entisen poliitikon jorinoita. Tee voimakas vaalityö äänelläsi. Näytä vanhoille ja väsyneille puolueille äänesi voima. Äänestä Perussuomalaisia.
EU-vaalit on uskallettava voittaa
Perussuomalaiset ovat pärjänneet hyvin viime presidentin-, eduskunta- ja kuntavaaleissa. Nyt on uskallettava voittaa EU-vaalit. Se edellyttää, että vaalityö tehdään loppuun asti ja että Perussuomalaisten kannattajat myös käyvät äänestämässä. Ehdokkuuteni oli vanhoille puolueille shokki. Iskut ovat olleet sen mukaisia. Mies kestää. Vähemmän EU:ta, mutta parempaa EU:ta toimii. Mielipidemittaukset lupaavat Perussuomalaisille loistavaa vaalitulosta. Meidän on nyt otettava se, mikä meille kuuluu. Tunnelma vaalikentillä Perussuomalaisten kannalta on hyvä. Sympatia pitää takoa ääniksi. Painan täysillä loppuun asti. Läpimurto Europarlamenttiin on myös perusta eduskuntavaalivoitolle. Perussuomalaisten vaalivoitto tekee hyvää Suomelle. Äänestä sen puolesta.
Sanalla rahaa vastaan
Lähetin eilen Eduskunnan postista vaalirahoitukseni ennakkoilmoituksen Valtiontalouden tarkastusvirastoon. Arvioni vaalikampanjani kuluista on 9500 euroa. Vaalikampanjani perustuu sanaan, ei rahaan. Vaalirahoitukseni koostuu puolueen rahoituksesta ja omista varoistani. Vaalit voitetaan idealla, linjalla ja sanalla. Perussuomalaisten vaalikampanja on onnistunut niukalla vaalibudjetilla hyvin. Suuri sydän tehoaa suurta rahaa paremmin. Se voittaa vaalit, jonka teemoista keskustellaan. Vanhat puolueet ovat kilvan asettuneet Perussuomalaisten vastapooliksi. EU-kriittisyys on nyt vanhoissa puolueissa muka huipussaan. Maahanmuuttopolitiikan ongelmat tunnustetaan. Vielä muutama kuukausi sitten jäimme Eduskunnassa yksin vaatimaan asiassa korjauksia. Turkin jäsenyyden suhteen ollaan niin ikään ”kriittisiä”, vaikka kaikki vanhat puolueet ja vihreät kannattivat yksimielisesti Valtioneuvoston EU-selonteossa Turkin EU-jäsenyyttä. Eurovaalit on pitkälti käyty Perussuomalaisten teemoilla. Missä EU, siellä ongelma. Sanan valta ja voima ovat mammonaa suurempia. Raha ei ratkaise EU-vaaleja. Sinä ratkaiset.
Havaintoja vaalikentiltä
Ennakkoäänet ovat paljussa. Oma ääni on antamatta. Äänestän sunnuntaina Iivisniemessä. Ääniä on jo tullut ja jokunen on vielä tulossa. Tämä ja huominen päivä kuluu kampanjan suhteen radio- ja tv-keskusteluissa. Loppurykäys sattuu Satakuntaan. Syntymämaakuntaani. Siellä kierrän perjantaina ja lauantaina. Olen saanut hyvän vastaanoton – kautta maan. Mies ja puolue tunnetaan. Suomalaiset haluavat kuulla poliittista puhetta. Toripolitiikka on kovaa politiikkaa. Pitää tietää ja osata. Ennakkokaavailujen mukaan Kokoomuksen ja Vihreiden odotetaan pärjäävän vaaleissa. Kevyet tosin ovat kykypuolueen höyhenet, mutta raha sahaa. EU-uskovaisuus on vastenmielistä, kuten fantastinen fanatismi. Pöntinen on porvari, mutta onko porvari pöntinen. Vihreät pöpöttävät ilmastonmuutoksesta. Vihreät saavat äänensä yliopistokaupungeista nuorilta naisilta. Kepu on vetäytynyt kuin ruutana matalikkoon. Siellä se odottaa sunnuntaita, kärsä hädin tuskin pinnalla. Vasemmistoliitolta on veto täysin pois. En ole yhdelläkään Vasemmistoliiton teltalla nähnyt väkeä, vaikka olen kiertänyt koko maan. Esko Seppäsen pioneerityö Europarlamentissa on hassattu täysin. SDP selvinnee paikkamenetyksittä. Haaleaa saludoa pahvimukista toimii juuri sen verran. RKP lähtee Europarlamentista kuin hauki kaislikosta, jos ja kun äänestysvilkkaus ylittää 40 prosenttia. Kristillisten porukka tekee vaalitöitä kuin Herralle. He saattavat onnistua nappaamaan paikan. Perussuomalaiset ovat tehneet kovan vaalityön. Tiedän, että se näkyy tuloksessa. — Vaalitaistelun aikana olen kohdannut menetyksiä. Kannatusprosentit kalpenevat peruskysymysten äärellä. Kuolema on osa elämää, itseasiassa tie Elämään.
Suru-uutinen Heinoosta
Meillä on suvun pitkäaikainen kesämökki Sastamalan Heinoossa. Juureni ovat isän puolelta syvällä Sastamalassa, Heinoon kylässä. Eilen kylällä tapahtui järkyttävä onnettomuus, jossa tuttu mies kuoli. Suren häntä ja otan osaa. —– Tänään on EU-vaalien viimeinen ennakkoäänestyspäivä. Se sujuu kohdaltani ilman kampanjointia.
Vaalityö kannattaa
Perussuomalaiset ovat vaalitöissä. Missä EU, siellä ongelma. Pitää paikkansa. Vanhat puolueet vääntävät köyhiä kopioita teemastamme. Perussuomalaiset tekevät nyt kovaa vaalityötä. Osaamme sen. Kävin eilen Myyrmäessä, Tikkurilassa ja Kontulassa. Tänään pukkaa Saloa ja huomenna Joensuuta. Viihdyn vaalikentillä, koska näen, mitä vaalityöllä saa aikaan. Kentällä kuulee mitä suomalaisille kuuluu. Vaaliuurnissa muhii yllätys. Muutenkin kuin Perussuomalaisten suhteen. Kokoomuksella on hymy leveämpi kuin hartiat. Se ei hyvää lupaa. Täytin eilen 47 – vuotta. Kyllä se turskissa miehessä tuntui kun sai onnittelulaulut ja tyttöjen halaukset lähiöiden ostareilla. Mokomat tiesivät. — Suru-uutinen kansanedustaja Susanna Haapojan kuolemasta tavoitti minut kesken lähiökiertueen. Rauha Susannan sielulle. Jumala on Rakkaus.
Hyvä Apu ehdokasvalintaan
APU-lehti oli käynyt Perussuomalaisten puoluekokouksessa. Tunnustan ja tunnistan olleeni samassa kokouksessa. Tiina Elovaara, Erkki Havansi, Mikko Vainio ja Seppo Palomäki antoivat kasvot perussuomalaisuudelle lehden reportaasissa. He ovat oikeassa puolueessa. Omassaan. Juttu on hyvä, se kannattaa lukea. Olemme Suomen todellinen työväenpuolue, joka sijoittuu poliittiseen keskustaan. Perussuomalaiset ovat nousseet Suomen politiikassa omalla työllään, eivät kenenkään nostamina. Olemme politiikan pienyrittäjä. Meitä eivät rahoita Kehittyvien Maakuntien Suomi -tapaiset yhdistykset. Me emme saa puoluetoimintaamme varoja ay-jäsenmaksujaan maksavien työntekijöiden jäsenmaksuvaroista. Olemme kansan puolue. Perussuomalaiset ovat tavallisia ihmisiä, eivät enkeleitä, eivätkä demoneita. Monet poliitikot syyttävät mediaa. Minä en. Sen sijaan suosittelen mm. Kalevan Markku Mantilalle tutustumista Perussuomalaisiin. Voita ennakkoluulosi ja täydennä neljän tittelin kokoomuslaisuudesta kumpuavaa maailmankuvaasi. Tule käymään Perussuomalaisten kokouksissa. Ennakkoäänestys on ollut EU-vaaleissa vilkkaampaa kuin viimeksi. Vilkasta oli myös tilaisuuksissani Keski-Suomessa. Perussuomalaiset ovat hyvä apu ehdokasvalintaan. — Tänään pidän kampanjassani välipäivän. Saatan hyvän nuoruuden ystäväni ja SMP:n nuorisotoimintaa kanssani rakentaneen puolueveljeni viimeiselle matkalle.
Annetut äänet lasketaan
Olen suorapuheinen mies. Annan ja siedän kritiikkiä. En hyväksy protestia, joka ei vaikuta. Jos henkilö ei äänestä, häntä ei lasketa olevaksi. Ei oteta lukuun. Tänään moni äänesti Perussuomalaisia. Hyvä niin. Se on tarkoitukseni. Näissä EU-vaaleissa on mahdollista muuttaa Suomea ja Eurooppaa. Mikään ei muutu äänestämällä vanhoja puolueita – meillä ja muualla. Vanhat ja väsyneet voimat jännittävät näitä vaaleja. Englannissa koko poliittinen järjestelmä on kriisissä. Irlannissa on tarjolla todellinen vaihtoehto vanhoille voimille, Itä-Euroopan uusien jäsenmaiden vaalitulos on täysi arvoitus. EU-eliitti ei vaaleja kaipaa, sille sopisi, että nykytila jatkuisi. Muutos tulee. Suomessa vanhat puolueet ovat tyytyväisiä tappioon, kunhan se ei ole liian suuri. Minä olen tyytyväinen, kun tyytymätön kansa äänestää. Minulle on turha valittaa, jos sinä et äänestä. Lähden aamulla Äänekoskelle, Jyväskylään ja Jämsään. Illaksi Helsinkiin ja valtiosihteeri Carl Haglundin kanssa väittelemään. Haluan mennä kansan keskuuteen. Siellä minua odotetaan. Sieltä voima kumpuaa. Perussuomalaiset haluavat voittaa nämä vaalit. Tahto miehessä maksaa.
Perussuomalainen vaihtoehto
Puhun tänään eduskunnan täysistunnossa hallituksen EU-selontekoa käsiteltäessä seuraavaa: Hallituksen EU-selonteko on kritiikitön, yltiöoptimistinen ja EU-jäsenyyttä ylistävä katsaus Suomen mallioppilaslinjaan EU:ssa. Vanhat puolueet ovat kaikessa olennaisessa yhtä mieltä EU:sta. EU-jäsenyyden haitallinen merkitys kansalliseen suvereniteettiin ja itsenäisen päätösvaltamme supistumiseen jätetään pimentoon. Euroopan Unioni asettaa koko demokratian päälaelleen. EU ei ole demokratia, eikä demokraattisesti hallittu. Terveessä ja toimivassa kansanvallassa ihmiset päättävät, mitä valtaa heidän johtajilleen annetaan. EU:ssa johtajat päättävät mitä oikeuksia ja vapauksia kansalaisille annetaan. Perussuomalaiset haluavat vähemmän EU:ta, mutta parempaa EU:ta. Kansalaisaloite oikeus on käytännössä kuollut kirjain. Järjettömän rekkarallin kumoamiseksi Brysselin ja Strasbourgin välillä kerättiin miljoona nimeä. Ainoa lopputulos prosessista oli, että EU osti itselleen aikaisemmin vuokraamansa rakennukset. Rekkaralli jatkuu ja ilmastomuutoksesta pauhaavat vihreätkin vain istuvat kädet puuhkassa. Suomen hallitus on suitsuttaa EU-perustuslakia, jota nyt kutsutaan EU:n Lissabonin sopimukseksi. EU:n perustuslaki korostaa komission ja EU-parlamentin valtaa ministerineuvostoon nähden. EU-perustuslaki hylättiin Alankomaiden, Ranskan ja Irlannin kansanäänestyksissä. Kosmeettisilla sopimusmuutoksilla Ranska ja Alankomaat ratifioivat uuden sopimuksen parlamenteissaan. Irlanti laitetaan äänestämään samasta sopimuksesta uudestaan. EU-eliitti tekee pilkkaa kansanäänestyksestä, vanhat puolueet Suomessa eivät anna kansan äänestää EU-sopimuksista. EU-perustuslaki tuo EU:lle myös presidentin ja ulkoministerin. Molempia Suomi on vastustanut, mutta nyt hallitus hyrisee tyytyväisyyttään, kun se saa sitä mitä ei ole halunnut. On surkuhupaisaa, että Suomessa vanhat puolueet haluavat ajaa alas suoralla kansanvaalilla valitun tasavallan presidentin valtaoikeudet. Samat voimat haluavat EU:lle vaaleilla valitsemattoman presidentin. Voi tätä tapojen turmeltuneisuutta. Suomi on EU:n nettomaksaja, nyt ja tulevaisuudessa. Tämä hallituksen tavoite toteutuu. Siinä en näe mitään hurraamisen aihetta. Suomen erityisolosuhteet saavat ymmärtämystä puheissa, mutta käytännössä maatalouden niin sanottujen torjuntavoittojen katkeamaton sarja on jo katkaissut monen talonpojan selkärangan ja toimeentulon. Nyt suurtilalinjakin on tulossa tiensä päähän. Muutama tila on jo konkurssimenettelyssä. On hävytöntä, että keskustalaiset poliitikot levittävät epätotuutta Perussuomalaisten linjasta. Kansa näkee Kepun mustamaalauksen läpi, vaikka maakuntalehtien satraappipäätoimittajat monistavat jopa pääkirjoituksissa Kepun propagandaa pohjanoteerauksenaan viime perjantaina Keskisuomalaisen pääkirjoitus. Suuren rahan kokoomuksen Nykypäivä-lehti kertoo, että Hollannin kuningashuone saa EU- tukia 3,3 miljoonaa euroa. Onko tämä oikein? Ei ole. Tuet kuuluvat perheviljelmille, eivät kruunupäille ja suurfirmoille. Suomi tulee jatkossa olemaan entistä enemmän EU-teknokraattien jakopolitiikan rahoittaja. Suomen osuus suurvalta-Britannian jäsenmaksuhelpotuksessa on jokasyksyinen häpeäpilkku budjettikirjassamme, Suomi maksaa heidän osuuttaan 159 miljoonalla eurolla! Kysyn valtiovarainministeri Jyrki Kataiselta, paljonko on Suomen nettomaksuosuus EU:lle? Haluan valtiovarainministeriön luvut, en EU-komission ruusuntuoksuisia lukuja, EU:n byrokratiataivas jatkaa entiseen malliin verorahojen törsäystä ja turhanpäiväisten direktiivien laadintaa. Jos EU jonkin komissaarin tarvitsee, se olkoon hölmöjen lakien ja direktiivien karsintakomissaari. Ympäristönsuojelussa EU:lla olisi järkevä rooli, mutta se suuren rahan vastustus on tällä sektorilla niin suurta, että tulokset ovat toistaiseksi jääneet laihoiksi. EU on kuitenkin merkittävä tekijä. Huomattava osa lainsäädännöstämme saa alkunsa sieltä. Samaan aikaan kun tämä lainsäädäntömme EU-vetoisuus tunnustetaan, kuitenkin puhutaan läheisyysperiaatteesta. Tämä on hämäystä. Hallitus haluaa Turkin EU-jäseneksi. Perussuomalaiset katsovat, että Turkin ihmisenoikeustilanne ei tätä edellytä. Emme hyväksy naisten sortamista Turkissa. Emme hyväksy Turkin EU-jäsenyyttä. Demokratia on tuottanut kansoille parhaat tulokset. Nykymuotoinen EU on epädemokraattinen ja ylhäältä johdettu organisaatio, jonka elinpäivät ovat rajalliset. Itsenäisten valtioiden yhteistyö Euroopassa on tie hyvinvointiin, rauhaan, läpinäkyvyyteen ja demokratiaan. Perussuomalaiset vievät kriittisen äänen Suomesta Europarlamenttiin Suomen kansan tuella. Kun kannatat muutosta, äänestä muutosta. Tämä pätee täällä Eduskunnassa ja vaaleissa. Päätösehdotus Edellä esitetyn perusteella esitän, että Eduskunta ei hyväksy Valtioneuvoston selonteon yltiöoptimismia, näkemystä EU- jäsenyyden merkityksestä ja EU:n kehittämisestä vaan edellyttää, että: 1. EU:n Lissabonin sopimuksen kaaduttua Irlannin kansanäänestyksessä hallituksen on aloitettava uudet neuvottelut EU:n perussopimusten huomattavaksi yksinkertaistamiseksi ja kansallisen itsemääräämisoikeuden palauttamiseksi. 2. Suomessa EU:n Perussopimusten muutoksista tulee tulevaisuudessa järjestää kansanäänestys. 3. Suomen EU-komissaari pitää, mikäli sellainen jokaiselle maalle Lissabonin sopimuksen hyväksymisen myötä tulee, valita vaaleilla, samassa yhteydessä Europarlamenttiedustajien valinnan kanssa. 4. Hallitus ryhtyy välittömästi toimiin Suomen maksaman Iso-Britannian jäsenmaksuhelpotuksen osuuden poistamiseksi. 5. Hallitus ryhtyy tehokkaasti toimiin Suomen nettomaksuosuuden vähentämiseksi. Hallituksen on annettava vuosittainen selostus Suomen EU-maksuosuudesta. 6. Hallitus toimii siten, että perheviljelmäpohjainen maatalous Suomessa voidaan säilyttää, elintarvikehuolto ja huoltovarmuus turvata sekä tukirahojen kierrättämistä Brysselin kautta merkittävästi vähennetään siirtämällä tukirahojen hallinnointi ja maksatus takaisin Suomeen. 7. Hallitus ei hyväksy Turkin EU-jäsenyyttä, sillä Turkin poliittinen järjestelmä ei takaa ihmisoikeuksia ja todellista demokratiaa. 8. Hallituksen toimivan siten, että EU:lle ei perusteta EU-presidentin ja ulkoministerin virkaa. 9. Hallitus ei edistä EU:n kasvattamista suurvallaksi, joka toimii globaalina toimijana yhdellä äänellä kaikissa keskeisissä maailmanpolitiikan kysymyksissä. 10. Hallitus huolehtii siitä, että unionin alueella harjoitettavasta turvapaikkajärjestelmässä lopullinen päätäntävalta säilyy jäsenvaltioilla.
Ilon ja surun päivä
Eilen oli ilon ja surun päivä. Kokemukset olivat niin väkeviä, että niistä riittää tunnetta vielä arkipäiväänkin. Tyttäreni Silja vietti eilen ensikommuuniojuhlaa eli sai ensimmäisen ehtoollisen. Se oli ilon päivä meille kaikille. Jalkapallosuosikkini Millwall hävisi nousukarsintamatsinsa Wembleyllä Scunthorpelle 2-3. Surun päivä. Taivas ja helvetti. Ilo ja suru, se on elämää. OIen kiitollinen kaikesta.
Totuutta tarjolla EU:sta
Eduskunnan Suuri valiokunta hyväksyi tänään mietinnön Valtioneuvoston EU-selonteosta. Jätin mietintöön vastalauseen. Mietintö tulee Eduskunnan suuren salin käsittelyyn ensi tiistaina 26.5. Järjestän silloin tiedotustilaisuuden yhdessä tanskalaisen EU-asiantuntijan, Jens-Peter Bonden, kanssa klo 10.00 Eduskunnassa. Bonde on todellinen EU-asiantuntija. Hän on ollut 29-vuotta Euroopan Parlamentin jäsen ja kirjoittanut 60 EU:ta käsittelevää kirjaa. Bonde on selkeästi osoittanut, että EU-perustuslaki, jota nykyisin häveliäästi Lissabonin sopimukseksi kutsutaan, vähentää pienten maiden valtaa. EU-perustuslaki myös siirtää toimivaltaa kansallisvaltiolta EU:lle. Nämä eivät ole mielipiteitä vaan faktoja. Olen tuntunut Bonden vuosia ja olen iloinen, että hän saapuu Suomeen. Tarjolla on totuutta EU:sta. — Suosittelen nettisivuja www.bonde.com ja www.euabc.com Ranskan entinen presidentti Valery Giscard d´Estaing totesi useissa eurooppalaisissa lehdissä elokuussa 2007: Lissabonin sopimus on sama kuin torjuttu EU-perustuslaki. Vain muotoa on muutettu, jota kansanäänestykset voidaan välttää. Suomen ulkoministeri Alexander Stubb on todennut, että Lissabonin sopimus on 99 prosenttisesti sama kuin EU-perustuslaki. Bonde on kysynyt Stubbilta tuon yhden prosentin perään. Vastaus on vielä matkalla. Kansanedustaja Matti Vanhanen vaati vielä olessaan Suomen edustaja EU-perustuslakia valmistelevassa konventissa kansanäänestyksiä. Pääministeri Vanhanen ei kansanäänestyksiä halua. Suosittelen EU-asioista kiinnostuneita lukemaan Bonden kirjoittaman kirjan : From EU Constitution to Lisbon Treaty. Se on silmiä avaava kokemus EU-eliitin toimintatavasta. Kirjan voi ladata veloituksetta Bonden ylläolevilta nettisivuilta. EU-vaaleissa voimakas vastalause vallassaoleville EU-puolueille johtaa EU-perustuslain kaatumiseen. Se on mahdollista. Suomessa tuon vastalauseen kanava on Perussuomalaiset. Äänestä meitä.
Puoluekokous
Viihdyin omieni parissa Perussuomalaisten kahdeksannessa puoluekokouksessa. Olen ollut niissä kaikissa. Tiedän mistä tulemme ja minulla on näkemys siitä, mihin me menemme. Puoluekokous oli jättimenestys ja jättijärkytys. Tiesin, koska olen kiertänyt kenttää vuosia, mitä meillä on. Nyt sen näkivät kaikki. Vanhat puolueet järkyttyivät. Tuska lisääntyy. Meillä on eri puolilla Suomea satoja valtuutettuja ja lautakuntien jäseniä. Suuri osa heistä ei itsestään metelöi. Tämä porukka tekee poliittista tulosta. Me emme tukahduta ihmisen persoonaa. Perussuomalaisissa olet oma itsesi. Meitä ei tuoteta tuulitunnelissa. Särmä näkyy. Ihailen Perussuomalaisia naisia. Kun on sinut itsensä kanssa, ei tarvitse kiintiöistä kalkattaa. Perussuomalaiset naiset; Marja-Leenat, Aulit, Pirkot, Mariat, Tiinat, Katriinat, Hetat, Satut, Liisat, Ritvat, Annelit… ja Nina… I am your man. Euroehdokkaissa on kattava otos kansasta. Mukana on myös kansaa lähellä oleva sivistyneistö. Nautin kokosydämisesti siitä, että tavallisella suomalaisella on oma poliittinen koti. Kokouksessamme oli noin 550 edustajaa. Se porukka on nyt vaalityössä. Tulos näkyy 7. kesäkuuta. Ennustin plokissani viikko sitten Kepun lokakampanjan alkavan. Kun on menneisyyden puolue, on menneisyyden keinotkin. Muutama poliittinen pääkirjoittaja, maakuntasatraappi, kaipaisi perussuomalaista kielikylpyä. Oulun ja Kuopion suunnasta tekisi opintomatka hyvää. Politiikka on parasta paikan päällä. Puoluekokousviikonloppuna jäivät unet vähiin. Etulinjassa ei nukuta. — Vihreät julistavat kaipaavansa miehiä. Ei ole ihme. Miten olisi Perussuomalainen mies?
Millwallin ja Perussuomalaisten mies
Jalkapallosuosikkini Millwall saavutti tänään Englannissa playoffs-finaalipaikan 1-1 -tasapelillä Leedsissä. Katsoin ottelun netistä kotona ja olen toipunut ilostani pian täyden tunnin. Tiedän, että tämänkään asian kanssa en ole yksin. On ystäviä, jotka iloitsevat kanssani. Politiikan lomassa on hyvä, että on jotakin joka vie ajatukset päivittäisestä poliittisesta taistelusta. Aamulla lähden Perussuomalaisten puoluekokoukseen Seinäjoelle. Tiedän, että minua odotetaan siellä. On tilinteon hetki. Olen johtanut Perussuomalaisia 12 vuotta. Se on pitkä aika. Haluan jatkaa. Vuodet ovat jättäneet jälkensä. Helpommallakin pääsisi, mutta en halua. Haluan olla etulinjan mies, tiedän mitä se on. Sanomisista ja tekemisistä joutuu vastaamaan – omista ja muiden. Oikein tai väärin. Se kuuluu pakettiin myös seuraavalla kaksivuotiskaudella. Pullasta ei voi poimia pelkkiä rusinoita. Millwallin kannattajien laulu on: No one likes us, we dont care. Niin Perussuomalaisistakin sanotaan. Kyllä meistä kuitenkin pidetään ja me välitämme. Se kuuluu ihmisyyteen.
Kepun kuulat karkaavat
Ounastelin tässä eilisessä plokissa joutuvani kepin nokkaan. Kepu ei pettänyt tällä kertaa. Hyökkäyksen ensimmäinen aalto on käynnissä. Kepun kuulat karkaavat. Suomen kansa ei usko Kepua. Vain Kepu uskoo Kepua. Suomen EU-jäsenyyden ratkaisi Keskusta ja Esko Aho. Veikkaankin, että Urho Kekkosen rinnalle Kepun markkinointiin vielä ennen H-hetkeä nostetaan Kannuksen Kennedy. Olin kerran Satakunnassa puhekierroksella. Yksi kova kepulainen messusi kuuluvalla äänellä EU:n kirouksia. Sanoin hänelle, että kukas Suomen siihen EU:iin vei? – Ka vei kuka vei, kuului vastaus. Se oli siinä sillä kertaa. Perussuomalaisten vaalivankkurit kulkevat, kun niitä itse vetää ja Kepu työntää.
Taistelu tiivistyy
Eurovaaleille on tullut yleispoliittinen merkitys. Pääministeri Matti Vanhanen taistelee poliittisesta tulevaisuudestaan. Olen saanut itsekin pääministeriltä julkisia terveisiä. Kiitos niistä. Annan arvoa sille, että pääministeri noteeraa Perussuomalaiset. Niin myös Suomen kansa. Viimeisen kuukauden poliittinen asetelma on ollut kaikki muut puolueet vastaan Perussuomalaiset. Tulevina viikkoina kuva monipuolistuu. On syytä kysyä, mikä erottaa Kokoomuksen, Keskustan ja SDP:n EU-linjoja? Ei käytännössä mikään. Kaikki ne kannattavat uutta EU-perustuslakia ja hallituksen selontekoa Suomen EU-politiikasta. Niin ja samaa maata on Kokoomuksen puisto-osasto Vihreät. Eroa tehdään yleispolitiikasta. Vanhat puolueet harhauttavat. EU-politiikassa vanhat puolueet ovat kaikesta olennaisesta samaa mieltä. Pian puhutaan suu vaahdossa eläkkeistä, mediamaksusta, optioista ja tuloveroista. Tärkeitä asioita. Ne eivät kuulu juurikaan EU-toimivaltaan. Ei se mitään. Pääasia on, että puhutaan. Tunnelma tiivistyy. Hyvin monilla on paljon pelissä näissä EU-vaaleissa. Perussuomalaiset pystyivät olemattomilla varoilla ja pienillä resursseilla valtavan hyvään kuntavaalitulokseen viime lokakuussa. Hyvällä idealla pärjää. Samoin hyvällä politiikalla. Veikkaan, että suomalaiselle politiikalle melko vieras negatiivinen mainonta puskee esiin. Kohteesta tuskin on epäselvyyttä.
Ajatuksia Kokoomuksesta
Finanssikriisi on kansainvälisen kokoomuspolitiikan tulos. Money talks, bullshit walks. Sitä on rahan valta. Kokoomus on onnistunut kasvattamaan kannatustaan. Kokoomus on kovan ideologinen puolue, mutta se ei näytä siltä. Kokoomus on ikään kuin ”puolueeton ja fiksu”, neutraali valinta. Vähän niin kuin vihreät ovat ”ympäristöystävällinen” valinta. Näen toisin. Kokoomus kuuluu konservatiiviryhmään Euroopan Parlamentissa. Ei Kokoomus konservatiivinen ole, se on liberaali. Kokoomuksen EU-kampanjassa on intoa. Kokoomus on innoissaan itsestään kuin vauva varpaistaan. Poliittinen mielipide ei voi olla väärä, sillä se on sinun oma mielipiteesi. Kokoomus pääsee tällä hetkellä liian helpolla. Suuri raha, suuryhtiöt ja suurisuiset jupit ovat viime aikoina epäonnistuneet täydellisesti. Kun he epäonnistuvat, kansa maksaa. Kun pienyrittäjä epäonnistuu, hän maksaa itse. Moni pienyrittäjä varmasti miettii täysin vapaan markkinatalouden ”autuutta” tarkasti. Kyllä Kokoomuksessa hyvääkin on. Minua kummastuttaa, ettei Kokoomus, joka europuolueena esiintyy, halua EU-komissaarin paikkaa. Väärä mies, mutta oikea puolue? Minä ajattelen niin, että puolue on väärä, mutta mies on oikea. —- Mistä tunnet kokoomuslaisen vaalitorilla? Kaikki ovat kammanneet tukkansa ja hymyilevät ryhmänä joka suuntaan.
Kevät ja keuhkokuume
Parittomien vuosien keväät ovat olleet minulle viime vuosina kovaa aikaa. Olen ollut keuhkokuumeessa keväällä 2005 ja 2007. Molempia tapauksia edelsi ankara työputki ja jälkimmäisen kruunasi vielä kova vaalitaistelu. Tässä olisi sopiva tasajako vanhoille puolueille ja minulle: Huolehtikaa vanhat puolueet vaalikuumeesta, niin minä vältän keuhkokuumeen. Vaalityö on kovaa touhua. Siihen innostuu ja menee täysillä mukaan. Jos asia on sinulle tärkeä, tee se itse. Kevät on!
Vanhanen horahti hereille
Pääministeri Matti Vanhanen arvosteli minua maatalousvastaisuudesta. Vanhanen lukee Helsingin Sanomien haastatteluani kuin piru Raamattua. Kepu myi suomalaisen talonpojan alle torihintojen Euroopan Unionille. Artiklat 141 ja 142 ovat Kepun löysäniskaisuuden takia suomalaisen talonpojan ikuisuusongelma. Arvostelin ja arvostelen Euroopan Unionin maataloustukipolitiikkaa. En ymmärrä sitä, että Ranskan merentakaiset alueet saavat parempia etuja kuin me. Siitä olen iloinen, että pääministeri palasi tähän päivään ja EU-vaalien teemoihin. Vielä vappuna tähtäin oli 1 000 päivän päästä pidettävissä pressanvaaleissa.
Viisi viikkoa vaaleihin
EU-vaaleihin on viisi viikkoa. Vaalien salamasota alkaa nyt. Vanhojen puolueiden vaalibudjetit vyöryvät päälle. Tarjolla on maksettua mielipidettä. Kokemuksesta tiedän, että henkilökohtainen vaalityö on parasta. Se vie aikaa ja voimia, mutta palkitsee tekijänsä. Pitää olla kansan parissa tietääkseen, että kyllä kansa tietää. Palkkapaimenet eivät pärjää politiikassa. Oikotietä ei ole, pitää osata. Se mikä olet, näkyy sinusta. Kaikki se mitä teemme koituu lopulta kohtaloksemme. Siinä on sekä laupeutta että oikeutta.
Vappupuhe
Tänä Vappuna puhun Espoon Kivenlahdessa. Paikka on Hyökyvuoren teatteripuisto (Merivirta 12) ja aika klo 13. Kotiovelta naapurilähiöön, Kivenlahteen, on runsaat neljä kilometriä. Perussuomalaiset on laajan YLE:n tutkimuksen mukaan Suomen todellinen työväenpuolue. Tutkimus vahvistaa sen, minkä sydän ja kansa tietävät. Suoraa puhetta ja selviä tosiasioita livenä suoraan Kivenlahdesta. Perussuomalaiset on realististen ihmisten puolue. Teemme politiikkaa jalat maassa. Perussuomalaiset on erilainen puolue. Tiedän kokemuksesta, että ihmiset haluavat kuulla poliittista puhetta, jos ja kun sellaista jostakin vielä löytyy. Täältä löytyy. Hyvä vappupuhe herättää ja saa ottamaan kantaa. Puolesta ja vastaan. Poliittinen mielipide ei voi olla väärä, sillä se on sinun mielipiteesi. Demokratia on mielipidevapautta ja vastuuta omasta mielipiteestä. Jokainen vastaa omista sanomisistaan henkilökohtaisesti omalla naamallaan ja nimellään. Puhun duunarista, lähiöelämästä, luonnosta, Itämerestä ja Suomen itsemääräämisoikeudesta. Perussuomalaiset ovat sähköistäneet suomalaisen politiikan, viimeksi EU-vaalit. Vanha valta ja sen myötäjuoksijat ovat peloissaan. Siksi he huutavat. Vappu on politiikan ammattimiehelle työpäivä. Työn päivä. Vaatimustaso on korkea. Pitää osata asiat, kertoa ne ymmärrettävästi ja mielenkiintoisesti. Paras vappupuhe syntyy mietittynä, puhuttuna – ei luettuna. Puhe on ihmiseltä ihmiselle. Vie vuorille tämä viesti.
Kuka olisi uskonut?
Monimutkaisessa maailmassa yksinkertainen on arvokasta. Uskon elämässä tiettyihin perusasioihin. Ne eivät ole riippuvaisia muiden mielipiteistä. Epäonnistumista ei pidä pelätä. Muuten ei uskalla tehdä mitään. Lintuinfluenssa, SARS-kuume ja nyt sikainfluenssa. Niin, kukapa olisi uskonut? Elävässä elämässä ei voi sulkea pois muutosta ja epämiellyttäviä yllätyksiä. Tämä koskee myös ihmistä, meitä kaikkia. Ihminen on sitkeä ja joistakin ei henki lähde millään. Toiset taas ovat hauraita ja haavoittuvaisia. Elämän hienous on sen epävarmuudessa. Kuka meistä todella haluaisi tietää, mitä tulevaisuudessa pilkulleen tapahtuu? Kuka meistä kestäisi sen? Meistä kaikkia yhdistää se, että me itse kukin joudumme elämämme elämään ja olemaan omassa seurassamme joka hetki. Se on lohduttava ajatus. Saamme mitä ansaitsemme.Kukin vuorollamme. — Perussuomalaisten kannatus notkahti gallupissa hivenen. Se tuo realismia elämään.
Oskari, Perussuomalainen
Perussuomalaisten nousu merkittäväksi puolueeksi Suomessa saa aikaan monenlaista kommentointia. Tunnen henkilökohtaisesti satoja Perussuomalaisten jäseniä ja luottamushenkilöitä. Henkilökohtaiseen kokemukseen, suomalaisissa olosuhteissa, perustuen tiedän minkälaista väkeä Perussuomalaiset ovat. Otan yhden esimerkin ja hänen kauttaan tässä puhuu koko puolueemme varttuneempi väki. Tapasin Rovaniemen valtuutettumme Oskari Autin viikonloppuna Rovaniemellä. Oskari on isäni ikäinen mies Lapista. Hän menetti isänsä 1939 talvisodassa. Vieno Autti katosi 14.12.1939 Joutsijärven-Kursun taistelussa. Jäljellä jäivät äiti ja neljä velipoikaa. Kaikki alle 9-vuotiaita. Näistä olosuhteista, sotaorpona ponnisti Oskari maailmalle. Eli, teki työtä ja nyt eläkkeellä hoitaa vielä yhteisiä asioita Perussuomalaisena valtuutettuna Rovaniemen valtuustossa. Oskari antoi minulle Lapin piirikokouksessamme kirjan ”Isä, älä jätä. Lapin sotaorvot kertovat”. Siinä on Oskarin ja kymmenien muiden tarina. Luin kirjan miltei siltä istumalta. Perussuomalaiset ovat värikästä joukkoa. Pidän omistani. Tiedän minkä ja keiden puolesta olen liikkeellä. Perussuomalaiset ovat tavallisia suomalaisia. Itsenäisiä ja itsepäisiä. Kyllä meidän kanssa pärjää. Täydellisiä emme ole, eikä meistä täydellisiä tule. Perussuomalaisiin kannattaa tutustua. Voi jopa oppia jotakin ihmisestä ja elämästä. Tämä puolue on Suomelle hyväksi. Perussuomalaisten kautta kuuluu moni sellainen ääni, joka muuten jää kuulumatta. Siinä on tehtävä ja tarkoitus.
Kansan parissa oppii
Olen espoolaisen betonilähiön, Iivisniemen, kasvatti. Se näkyy ja kuuluu minussa. Tiedän millaisen elämän keski-ikäinen lähiön kasvatti on elänyt, koska olen saman kokenut. Poliittinen kannatus ei synny hetkessä. Tullakseen poliittiseksi johtajaksi täytyy elää sellainen elämä, että sinusta on johtajaksi. Ei minusta olisi Kokoomuksen johtajaksi. Ymmärrät tämän, kun mietit hetken. En ole Kokoomuksen näköinen enkä oloinen, eivätkä mielipiteeni ole kokoomuslaisia. Aloitin poliittisen urani SMP:ssa. Siellä opin käytännössä ja kantapään kautta mitä on maaseudun Suomi. Tuo oppi on ollut poliittisesti korvaamatonta. Lähden tänään Ouluun ja huomenna olen Rovaniemellä. Siellä on erilaista kuin pääkaupunkiseudun lähiöissä. Mutta ihminen on sama. Hän haluaa tulla kuulluksi ja tulla otetuksi vakavasti. Perussuomalaisissa yhdistyvät vanha ja uusi. Vanhaan jotakin uutta ja uuteen perussuomalaisuutta. Siinä se haaste on. Kansan parissa oppii, kun pitää aistit auki ja heittää ennakkoluulot romukoppaan. Vasemmisto on Suomessa täysin hukassa. SDP:n Tero Rönni ilmoitti, että kolme kautta riittää. SDP:ssa ei ole aikoihin oltu kiinnostuneita ”Mäntän miesten” mielipiteistä. Äänet ovat toistaiseksi kelvanneet. Niitäkään ei enää vasemmalle tule, kun ei ole äänen kerääjää. Kansan parissa oppisi, demarikin.
Vasemmiston tukirahoihin selvyyttä
SDP ja Vasemmistoliitto ovat saaneet tukea toimintaansa ay-liikkeeltä. YLE:n MOT-ohjelma puhkaisi mätäpaiseen ja tätä finniä kannattaa puristaa. Veikkaanpa, että totuus kaivetaan esiin vaikka virkkuukoukulla. YLE:n tiistaiset iltauutiset eivät todellakaan olleet mainosta sosialidemokratialle. Ensin tasavallan presidentti Tarja Halonen äksyili toimittajille ja sitten puheenjohtaja Jutta Urpilainen vältteli toimittajia. Peruskiusallisuus ei koske pelkästään SDP:n saamaa 400 000 euroa ay-liikkeeltä. Vasemmistoliiton kymppitonneista puhumattakaan. Kysymyksiä on monia ja niihin kaikkiin SDP joutuu vielä vastaamaan, koska niin kauan kysytään, että vastaus saadaan. Mikä oli ollut rahanjakosuhde SDP:n ja Vasemmistoliiton välillä? Mistä liitoista ja kuinka paljon rahaa on jaettu? Keitä ehdokkaita on näillä rahoilla tuettu ja missä vaaleissa? Ketkä eivät ole tukea saaneet? Kuinka kauan tukia on maksettu? Onko oikein, että kaikkien jäsenten maksamista yhteisistä rahavirroista tuetaan vain joidenkin puolueiden ehdokkaita? AY-jäsenmaksu voidaan vähentää verotuksessa. Onko oikein , että ko. rahaa käytetään joidenkin puolueiden tukemiseen? Puoluerahoituksessa ei ole syytä tyytyä vain vaalirahoituksen läpinäkyvyyteen. Koko puoluerahoitus pitää tehdä julkiseksi.
Kokoomuksen epätoivoa ulkomailla
Ensin hermostuivat Kokoomuksen herrat kotimaassa, nyt hermostuivat Kokoomuksen rouvat ulkomailla. Ja jälleen kohteena olen minä. Suurenmoista. Neuvostoliiton aikana jotkut suomalaiset poliitikot kävivät mollaamassa kollegoitansa Moskovassa. Nyt samaa mallia toteutetaan kokoomuslaisten toimesta Strasbourgissa. Kokoomuksen meppirouvat osoittavat käytöksellään tasonsa. Tähän ei ole mitään lisättävää.
Venäläisten maakaupat
Venäjän presidentti Medvedev on parhaillaan valtiovierailulla Suomessa. Hyvä niin. Kysyin eduskunnassa vuosi sitten hallitukseltä venäläisten maakaupoista Itä-Suomessa. Sain vastauksen. Kysymykseni ja hallituksen vastaus ohessa. Hallituksen linja löytyy hallituksen vastauksesta. Mielestäni hallituksen linja vaatii korjausta. Mielenkiintoista on, että nyttemmin myös hallituspuolueiden kansanedustajat ovat aktivoituneet tässä monessakin mielessä isänmaalle tärkeässä asiassa. — Maa- ja tonttikauppojen rajoittaminen lainsäädäntömuutoksin Eduskunnan puhemiehelle Julkisuudessa olleiden tietojen mukaan Suomessa tonttien myynti Euroopan unionin ulkopuolisten maiden kansalaisille on kasvanut huomattavasti viime vuosina. Etenkin Itä-Suomessa maata ja kiinteistöjä on myyty huomattavia määriä venäläisille, eikä nykyinen lainsäädäntö aseta rajoitteita näille kaupoille. Alueen elinkeinoelämä kieltämättä hyötyy uusien asukkaiden tuomista tuloista, mutta tonttikaupat aiheuttavat myös negatiivisia vaikutuksia. Etenkin Itä-Suomessa ulkomaalaisten kanssa tehdyt kaupat ovat nostaneet tonttien hintoja merkittävästi, ja hinnat alkavat olla useiden paikallisten asukkaiden ulottumattomissa. Maapohjan myyminen on myös kansallinen kysymys ja poliittinen päätös, jossa on oltava selvä lainsäädännöllinen pohja. Julkisuudessa olleiden tietojen mukaan oikeus- tai ympäristöministeriössä ei ole yksityiskohtaista tietoa muiden EU- tai ETA-maiden lainsäädännöstä ulkomaalaisten maakauppojen osalta. Oikeusministeriöstä on kuitenkin todettu, että kansainvälisestä selvityksestä voisi olla hyötyä. Edellä olevan perusteella ja eduskunnan työjärjestyksen 27 §:ään viitaten esitän asianomaisen ministerin vastattavaksi seuraavan kysymyksen: Onko hallitus aikeissa selvittää ulkomaalaisten maakauppoja koskevaa muiden EU- tai ETA-maiden lainsäädäntöä ja aikooko hallitus harkita ja mahdollisesti toteuttaa maa- ja tonttikauppojen rajoittamista lainsäädäntömuutoksin? Helsingissä 7 päivänä maaliskuuta 2008 Timo Soini Eduskunnan puhemiehelle Eduskunnan työjärjestyksen 27 §:ssä mainitussa tarkoituksessa Te, Herra puhemies, olette toimittanut asianomaisen ministerin vastattavaksi kansanedustaja Timo Soini /ps näin kuuluvan kirjallisen kysymyksen KK 155/2008 vp: Onko hallitus aikeissa selvittää ulkomaalaisten maakauppoja koskevaa muiden EU- ja ETA-maiden lainsäädäntöä ja aikooko hallitus harkita ja mahdollisesti toteuttaa maa- ja tonttikauppojen rajoittamista lainsäädäntömuutoksin? Vastauksena kysymykseen esitän seuraavaa: Oikeusministeriössä on selvitetty äskettäin kiinteistön hankintaa koskevia rajoituksia Ruotsissa, Saksassa ja Tanskassa. Käytettävissä olevien tietojen mukaan Ruotsissa ei ole voimassa mitään kiinteistöjen hankintaa koskevia rajoituksia, jotka kohdistuisivat erityisesti ulkomaalaisiin. Myöskään Saksassa ei ole voimassa erityisesti ulkomaalaisiin kohdistuvia kiinteistöjen hankintaa koskevia rajoituksia. Saksassa liittovaltio voi rajoittaa muiden kuin Euroopan unionin jäsenvaltioiden kansalaisten tai näihin jäsenvaltioihin rekisteröityjen yhteisöjen oikeutta hankkia kiinteistöjä, mutta oikeusministeriön tietojen mukaan rajoituksia ei ole säädetty. Ruotsista ja Saksasta poiketen Tanskassa on rajoitettu ulkomaalaisten oikeutta hankkia kiinteistöjä. Henkilö, jonka kotipaikka ei ole Tanskassa tai joka ei ole aiemmin asunut Tanskassa vähintään 5 vuoden ajan, ei voi hankkia kiinteää omaisuutta ilman oikeusministerin lupaa. Sama koskee yhteisöjä ja muita yhteenliittymiä, joiden kotipaikka ei ole Tanskassa. Kielto koskee kuitenkin Euroopan unionin jäsenvaltioiden ja Euroopan talousalueeseen kuuluvien valtioiden kansalaisia ja yhteisöjä vain siltä osin kuin kyse on vapaa-ajan kiinteistöistä. Tämä Tanskan oikeus rajoittaa vapaa-ajan kiinteistöjen hankintaa on hyväksytty Maastrichtin sopimuksessa. Suomi on asteittain luopunut ulkomaalaisiin kohdistuvista kiinteää omaisuutta koskevista hankintarajoituksista. Viimeiset rajoitukset poistuivat 1.1.2000, kun laki ulkomailla asuvien ja ulkomaisten yhteisöjen kiinteistönhankintojen valvonnasta (1613/1992) kumottiin. Syynä tähän oli se, että Suomen jäsenyyttä Euroopan unionissa koskeva siirtymämääräys (liittymisasiakirjan 87 artikla) velvoitti poistamaan vapaa-ajan asuntojen hankkimista koskevat rajoitukset unionin jäsenvaltioiden osalta. Kumoamislakia koskevan hallituksen esityksen (HE 171/1999 vp) perusteluissa todetaan, ettei rajoituksia voida pitää perusteltuina myöskään unionin ulkopuolisiin maihin nähden. Kiinteistöjen kauppahintatilaston mukaan Suomessa vuosina 2003-2007 tehtyjen kiinteistökauppojen, joita oli hieman alle 430 000, yhteenlasketusta kauppahinnasta noin 99 % oli peräisin Suomen kansalaisilta ja Suomeen rekisteröidyiltä yhteisöiltä. Kun otetaan huomioon se, että ostajana oli ulkomaalainen alle yhdessä prosentissa kauppoja, näyttäisi ulkomaalaisten tekemien kauppojen vaikutus Suomen kiinteistömarkkinoiden yleiseen hintatasoon vähäiseltä. Alueellisesti lähinnä Itä- ja Kaakkois-Suomessa ulkomaalaisten kiinteistökaupat ovat saattaneet jossain määrin vaikuttaa hintojen kehitykseen. On kuitenkin vaikea arvioida, onko kyse pidempikestoisesta kehityssuuntauksesta vaiko ohimenevästä ilmiöstä. Ulkomaalaisiin kohdistuvien kiinteän omaisuuden hankintaa koskevien rajoitusten ottaminen uudelleen käyttöön edellyttäisi painavia perusteita. Toistaiseksi ei ole selkeätä näyttöä, että ulkomaalaisten kiinteistönomistuksesta tietyillä alueilla olisi aiheutunut sellaisia vakavia taloudellisia, yhteiskunnallisia, ympäristöllisiä tai alueellisia vaikeuksia, joiden vuoksi rajoituksia voitaisiin pitää perusteltuna. Näillä perusteilla valtioneuvostossa ei ainakaan tässä vaiheessa nähdä tarpeellisena ryhtyä valmistelemaan asiaa koskevaa lainsäädäntöä. Oikeusministeriössä seurataan kuitenkin jatkossakin ulkomaalaisten kiinteistönomistustilanteen kehittymistä. Helsingissä 31 päivänä maaliskuuta 2008 Oikeusministeri Tuija Brax
Perussuomalaiset kiinnostavat kansaa
Perussuomalaiset on erilaisuudessaan ainutlaatuinen puolue Suomessa. Jos meitä ei olisi, meidät pitäisi keksiä Olen iloinen siitä, että puolueemme voi tarjota poliittisen kodin ja vaikutuskanavan entistä useammalle suomalaiselle. Perussuomalaisten vaalitilaisuuksissa käy kansaa. Politiikka kiinnostaa, kun siitä puhutaan kiinnostavasti ja kansantajuisesti. Aloitin päivän Perussuomalaisten Uudenmaan piirin kevätkokouksessa. Väkeä oli kuin ”Nasserin hautajaisissa”. Sali oli piripintaa myöten täynnä. Hyväntuulisia perussuomalaisia, omaan asiaansa uskovia ja vaikutusmahdollisuuden saaneita kansalaisia. Olin tänään yhdessä SDP:n euroehdokas Nesrin Canin kanssa EU-vaalitilaisuudessa Helsingissä. Keskustelumme juontajana toimi veteraanipoliitikko Ben Zyskowicz. Sali on täynnä väkeä. Uskallan sanoa, että keskustelumme oli juuri sitä, mitä politikassa kaivataan. Puhutaan asiaa, osataan asiat ja tuodaan eri ajatuskannat esiin. Toista ihmistä ja näkemystä kunnioitetaan ja pidetään kiinni omasta perustellusta näkemyksestä Niille, jotka odottivat keskustelustamme alatyylistä, se oli varmasti pettymys. Olen kokemukseeni perustuen huomannut, että myönteisyys vie pitemmälle kuin kielteisyys. Ankarassa maailmassa on luotava ja tuotava toivoa. Epäkohdista ei vaieta, mutta niitä ei paisutella. SDP saa olla ylpeä Nesrinin kaltaisesta ehdokkaasta. Omat mielipiteet, ei ennakkoluuloja, ei henkilöön menevää alatyylia ja silti tiukasti omaan näkemykseensä luottava ja puolueensa ihanteita noudattava. Olen saanut viime aikoina asiallista ja asiatonta henkilöön käyvää kritiikkiä. Mies kestää. Perussuomalaisten EU-vaalivankkurit ryskyvät eteenpäin. Tarjolla on todellinen, perusteltu vaihtoehto, siksi herätämme kiinnostusta. Olen innolla mukana vaaleissa. Perussuomalaisten vastustajat arvostelevat ehdokkuuttani. Ei Timo Soini lähde mihinkään, jos äänet ja kannatus eivät riitä. Vastustajamme puhuvat niin kuin olisin jo tullut valituksi sekä Europarlamenttiin että seuraavaan Eduskuntaan. Olen ehdolla ja äänestäjät päättävät. Ehdokkuuksista päätän itse, enkä siihen vanhoilta puolueilta lupia kysele. — Kävin lauantai-iltana katsomassa Amin Asikaisen nyrkkeilymatsin Helsingin Kisahallissa. Kokemus oli mielenkiintoinen ja ainutlaatuinen. Asikainen voitti ja ura jatkuu. Hurjaa hommaa, mies miestä vastaan. Sääntöjen mukaan. Asikainen on ammattimies ja ansaitsee kannustusta ja kunnoitusta. Sekä voiton että tappion hetkellä. Opin taas uutta urheilusta ja politiikasta. Uteliaisuus ja halu oppia uutta tuo suolaa elämään. Meille itsekullekin tekee hyvää mennä tilaisuuksiin missä ei ikinä ole ollut ja nähdä ja kokea elämää eri puolilta. Kisahallissa oli kivaa, vaikka peli oli kovaa. Niin se on politiikassakin.
Tavoitteena rökälevoitto
Vanhat puolueet sekä EU-eliitti ovat menettämässä niin hermonsa kuin harkintakykynsäkin. Perussuomalaisten kannatuksen kasvu on saanut herrat lisäksi menettämään suhteellisuuden tajunsa. Meidän Perussuomalaisten osoittama kritiikki EU:n epädemokraattisuutta ja EU:n perustuslakia kohtaan on näille kiusallista. Tällä tavoin kansalle paljastuu, että kaikki vanhat puolueet ja Vihreät ovat EU-politiikasta samaa mieltä. Perussuomalaiset haastavat vanhat puolueet kesäkuun EU-vaaleissa. Suomen kansan kiinnostus EU-vaaleja kohtaan heräsi kiitos perussuomalaisten, uurnien uumenissa muhii jymy-yllätys. Sieltä nousee näkyviin kansalaisten perusteltu tyytymättömyys. Perussuomalaiset tarjoavat nyt kansalasimielipiteelle tuhdin vaihtoehdon – äänen, joka kuuluu. Perussuomalainen on palovaroitin Brysselissä. Tavoitteenamme on kansalta saatu vaalivoitto. Rökälevoitto. Perussuomalaiset kannattavat itsenäisten valtioiden välistä yhteistyötä Euroopassa. Nykyinen EU on eliitin pelipalju. Kansalaista ei kuunnella. EU-valta on yksin eliitin johtamaa eikä sillä ole laajaa kannatusta. Eurooppa ja eurooppalaiset kansat piirteineen ovat arvokkaita. Ansaitsemme paremman, yksilöllisemmän yhteisön. Perussuomalaiset haluavat vähemmän EU:ta, ja samalla parempaa. EU:n pitää keskittyä suuriin linjauksiin, kuten ympäristönsuojelu ja sisämarkkinoiden toimivuus ovat ja direktiivinäpertely sen on jätettävä. Perussuomalaiset eivät lähde henkilöön menevään mustamaalaukseen. Politiikassa pitää olla sekä pöytätapoja että käytöstapoja. Sen on perustuttava houkuttelevuuteen, ei tyrkyttämiseen. Politiikassa sivistystä ei osoiteta puheella vaan käytöksellä. Perussuomalaiset pysyvät asialinjalla. Se on kansan mielipiteiden sekä äänen kunnioittaminen.
Kampanjani yhteyshenkilö
Medialle ja muille tiedoksi. EU-vaalikampanjani yhteyshenkilönä toimii Hanne Ristevirta. Hänet tavoittaa numerosta 040-766 2950.
EU rakentuu hiekalle
Vaihteeksi laajempi kirjoitus, aiheena valtioneuvoston tänään eduskunnassa käsiteltävä EU-selonteko. Kyseessä on Perussuomalaisten ryhmäpuheenvuoro. Näin aion puhua: Arvoisa puhemies Kirves on jo puun juurella. Hallituksen EU-selonteko on kritiikitön katsaus Suomen mallioppilaslinjaan EU:ssa. Selonteko on paljastava katsaus virallisen Suomen EU-totuuteen. Kun katsoo ympärilleen tässä talouskriisin maailmassa, olen tullut vakuuttuneeksi, että kovin pitkälle ihmisen järki ei ole EU:ssakaan riittänyt. Missä EU, siellä ongelma. Sinänsä on hyvä, että hallitus paljastaa karvansa, samalla paljastuu myös näennäisopposition linja, joka kaikessa olennaisessa myötäilee hallituksen linjaa. Perussuomalaiset on välttämätön ja kasvava vastavoima tälle Suomen itsenäisyyttä ja suvereniteettia supistavalle linjalle. Euroopan Unioni asettaa koko demokratian päälaelleen. EU ei ole demokratia, eikä demokraattisesti hallittu. Terveessä ja toimivassa kansanvallassa ihmiset päättävät, mitä valtaa heidän johtajilleen annetaan. EU:ssa johtajat päättävät mitä oikeuksia ja vapauksia kansalaisille annetaan. Lakialoitemonopoli on vaaleissa valitsemattomalla komissiolla eli teknokraateilla. Heitä on käytännössä mahdotonta erottaa. Kansalaisaloite oikeus on käytännössä kuollut kirjain. Järjettömän rekkarallin kumoamiseksi Brysselin ja Strasbourgin välillä kerättiin miljoona nimeä. Ainoa lopputulos prosessista oli, että EU osti itselleen aikaisemmin vuoraamansa rakennukset. Suomen hallitus puhuu ylistävästi yhteisömenetelmästä. Ei ole aihetta. Perussuomalaisten mielestä, kun EU:ssa kuitenkin nyt ollaan, emmekä siitä Perussuomalaisten päätöksellä irti pääse, ovat päätökset tehtävä hallitusten välisesti. Tällöin jokainen hallitus todella edustaa omaa kansaansa ja oman kansansa eduskuntalaitoksen enemmistö on heidän takanaan. Suomen hallitus on suitsuttanut EU-perustuslakia, jota nyt läpi runtataan äänestyttämällä irlantilaisia samasta sopimuksesta uudestaan. Tämä on häpeällistä. Valheella ei ole tulevaisuutta. EU:n perustuslaki korostaa komission ja EU-parlamentin valtaa ministerineuvostoon nähden. EU-perustuslaki tuo EU:lle myös presidentin ja ulkoministerin. Molempia Suomi on vastustanut, mutta nyt hallitus hyrisee tyytyväisyyttään, kun se saa sitä mitä ei ole halunnut. Minustakin tulee EU-kansalainen, vaikka minulle riittää Suomen kansalaisuus. EU-kansalaisena minulle tulee presidentti, josta en saa äänestää. Surkuhupaisaa on, että samat tahot, jotka haluavat Suomessa ajaa alas vaaleilla valitun presidentin, haluavat innolla EU:lle vaaleilla valitsemattoman presidentin. Perussuomalaiset eivät moista harvainvaltaa hyväksy. Vastustamme EU:n perustuslakia. Arvoisa puhemies Suomi on EU:n nettomaksaja, nyt ja tulevaisuudessa. Tämä hallituksen tavoite toteutuu. Siinä en näe mitään hurraamisen aihetta. Suomen erityisolosuhteet saavat ymmärtämystä puheissa, mutta käytännössä maatalouden niin sanottujen torjuntavoittojen katkeamaton sarja on jo katkaissut monen maanviljelijän selkärangan ja toimeentulon. Sama peli pahenee. Pääministeri toivoo Suomea maatalouden osalta yhdeksi tukialueeksi. Sehän vaatisi uudet liittymissopimusneuvottelut. Luuleeko pääministeri tosissaan, ettei uusissa neuvotteluissa suomalaisen talonpojan tilanne heikkenisi entisestään? Suomi tulee jatkossa olemaan entistä enemmän EU-teknokraattien jakopolitiikan rahoittaja. Tässäkin salissa istuu joitakin iloisia nettomaksajia. Perussuomalaiset eivät lukeudu heihin. Suomen osuus suurvalta – Britannian jäsenmaksuhelpotuksessa on jokasyksyinen häpeäpilkku budjettikirjassamme. EU:n byrokratiataivas jatkaa entiseen malliin verorahojen törsäystä ja turhanpäiväisten direktiivien laadintaa. Jos EU jonkin komissaarin tarvitsee, se olkoon hölmöjen lakien ja direktiivien karsintakomissaari. Ympäristönsuojelussa EU:lla olisi järkevä rooli, mutta se suuren rahan vastustus on tällä sektorilla niin suurta, että tulokset ovat toistaiseksi jääneet laihoiksi. Arvoisa puhemies EU on kuitenkin merkittävä tekijä. Lähes 80 prosenttia lainsäädännöstämme saa alkunsa sieltä. Olen tästä suomalaisen kansanvallan tilasta ja suoranaisesta rappiosta surullinen. Samaan aikaan kun tämä lainsäädäntömme EU-vetoisuus tunnustetaan, kehdataan vielä ääneen puhua läheisyysperiaatteesta! Hallitus haluaa Turkin EU-jäseneksi, Perussuomalaiset eivät. Hallitus haluaa, että EU:sta tulee globaali toimija, joka puhuu yhdellä äänellä kaikissa keskeisissä maailmanpolitiikan kysymyksissä. Perussuomalaiset eivät halua, että Suomen äänellä puhuu EU:n presidentti tai ulkoministeri, jota Suomen kansa ei ole ollut valitsemassa. Perussuomalaisten mielestä hallitus ansaitsee tunnustuksen siitä, että se tässä selonteossa selvästi on dokumentoinut myöntyväisyyslinjansa. Se on nyt paperilla. Tahtotila on selvä, Kepua myöten. Onhan Keskustan eduskuntaryhmän puheenjohtaja ilmoittanut, että kaikki keskustan ehdokkaat ovat EU-myönteisiä. Hallitus haluaa, että suomalaisten asioista ja kohtalosta päättävät tulevaisuudessa entistä enemmän muut kuin suomalaiset. Perussuomalaisten mielestä suomalaisten asioista pitää päättää suomalaisten. Perussuomalaiset ovat jyrkästi eri mieltä hallituksen kanssa Suomen EU-politiikasta. Tämä hallituksen linja haastetaan kesäkuun EU-vaaleissa. Uskon, että EU-vaalien tulos on EU- intoilijoille ikävä yllätys. Arvoisa puhemies Euroopan Unioni rakentuu hiekalle. Siksi se ei tule kestämään. Demokratia on tuottanut kansoille parhaat tulokset. EU on epädemokraattinen ja ylhäältä johdettu organisaatio, jonka elinpäivät ovat rajalliset. Perussuomalaiset kannattavat valtioiden välistä yhteistyötä Euroopassa. Nykymuotoista EU:ta emme kannata. Brysselille käy aikanaan kuten Baabelille. Kuka kuuseen kurkottaa, se katajaan kapsahtaa.
Vastenmielistä painostusta
Puolueen puheenjohtajana joutuu vastaamaan kaikesta mikä puoluetta koskee. Minulla on Perussuomalaisten johtamisesta 12 vuoden kokemus. Tiedän, mikä tämä tehtävä on ja mitä se vaatii. Puheenjohtajan on oltava itsenäinen. On pidettävä ajatukset rehellisinä ja toimittava sen mukaan. Eduskuntapuolueiden puheenjohtajat ovat sopimassa vetoomuksesta koskien EU-vaalien pelisääntöjä. Miksi en allekirjoita tätä vetoomusta? Siksi, että katson RKP:n yrittäneen puuttua vetoomuksella Perussuomalaisten ehdokasasetteluun. Tällaista käytöstä en siedä, en RKP:ltä, enkä keneltäkään muultakaan. Olen allekirjoittanut puolueen puheenjohtajana yleiseurooppalaisen rasismin vastaisen julistuksen vuonna 1998. Se on asiallisesti samansisältöinen kuin nyt ehdotettu ja nimeni siinä on edelleen pätevä. Painostus on aina vastenmielistä. Tuli se miltä taholta hyvänsä. En taivu painostukseen. Puolueen puheenjohtajan tehtävä, minun, on puolustaa puolueeni itsenäistä päätös- ja harkintavaltaa. Se teen, nyt ja jatkossa.
Oma suunnitelma
Politiikassa pitää olla oma suunnitelma tai olet osa toisten suunnitelmaa. Pääsiäisen pyhinä oli hyvä miettiä ikuisia totuuksia – vähän näitä arkisiakin asioita. Politiikkaa tehdään ajassa, mutta ei ilman aikaa. Kärsivällisyys on tärkeä hyve, jos tässä touhussa meinaa pärjätä. Aika ajoin tulee mieleen kommentoida julkisesti vaikkapa Paavo ”Kaasu” Lipposen kiukuttelua. Tyydyn vain toteamaan, että minä ymmärrän Paavo Lipposta. Tämä todennäköisesti ärsyttää häntä ja kaltaisiaan entistäkin enemmän. Politiikassa täytyy tehdä päätöksiä ja vastata niistä. Se on minun tapani tehdä politiikkaa.
Ruusuntuoksua EU:sta
Istu ja pala. Sain juuri käsiini valtioneuvoston selonteon EU-politiikasta. Voi hyvä tavaton. Aivan kuin lukisi entisaikojen Neuvostoliiton toiminnasta. Ruusuntuoksua. Bumaka on bumaka, mutta praktika on praktika. Tämän asiakirjan käsittelyssä tulee vielä monta hauskaa. Käykääpä vilkaisemassa ja tulostamassa www.vn.fi Luettuasi koko pumaskan, katso miten se vastaa reaalimaailmaa. Onneksi näissä EU-vaaleissa tälle höpötykselle on olemassa todellinen vaihtoehto. Perussuomalaiset. Nyt puhutaan EU-politiikkaa.
Ensin meni kuva, sitten menee äänikin
Legendaarinen selostaja Voitto Liukkonen totesi aikoinaan YLEn urheiluselostuksen lähetysongelmista: ”Ensin meni kuva, sitten menee äänkin.” Ja meni kanssa. Suomelta meni EU-jäsenyyden myötä merkittävä osa itsemääräämisoikeutta ja EU-perustuslain mukana menisi lisää. Suomen herrat ovat kovalla tohinalla pyrkineet EU:n ytimiin. Nyt ei päästä edes puhumaan. EU ja Yhdysvallat pitävät huippukokousta. Kaikki EU-maat eivät saa edes puheenvuoroa. Suomi vaikuttaa vaikenemalla – molemmilla kotimaisilla. Lopputuloksesta voimme kuitenkin olla varmoja: Torjuntavoitto tai ainakin paras mahdollinen saavutettavissa ollut tulos ovat tuomisina. Sillä lailla, sanoi Tarvajärvi.
Elä rohkeasti
Edesmennyt irlantilainen ystäväni sanoi minulle vuonna 1990: ”Elä rohkeasti Timo, make the most of it.” On parempi katua tehtyjä kuin harmitella tekemättömiä. On elettävä rohkeasti. Tuli mitä tuli. EU-vaaliehdokkuus oli kova päätös, joka otti lujille. Tiesin mitä siitä seuraa. Tein tuon päätöksen silti. Miksi? Koska minä halusin. Haluan käydä tämän vaalitaistelun. EU-politiikan, Perussuomalaisten ja itseni vuoksi. Olen nyt ehdokkaana. Kilpailijat puhuvat minusta ikään kuin olisin jo tullut valituksi EU-parlamenttiin. Valinnasta eivät päätä Timo Soini tai kanssakilpailijat vaan äänestäjät. Minua, ehdokasta, voi ja saa arvostella. Vaalitulosta on kunnioitettava, minun ja muiden, oli se sitten mikä tahansa. Martti Korhonen arveli minun käyttävän vaaleja hyväkseni. Mitä ihmettä? Niinhän vaaleja kuuluukin käyttää, Suomen hyväksi. Nämä vaalit käydään nimeomaan siksi. Suomen EU-vaaleihin tuli kertaheitolla uutta puhtia. Ja se jos mikä on hyvä suomalaiselle kansanvallalle. Politiikassa ei kannata selittää. Kannattajasi eivät selityksiäsi tarvitse ja vastustajasi eivät niitä usko. Eletään rohkeasti. Ja vastataan seurauksista. Henkilökohtaisesti. Kiitos plokin lukijoille. Teitä on enemmän kuin koskaan.
Ryhdyn EU-ehdokkaaksi
On inhimillistä muuttaa mielensä ja tuskallista tunnustaa se. Minä ryhdyn Perussuomalaisten EU-vaaliehdokkaaksi tulevan kesän EU-vaaleissa. Miksi? Olen arvostellut Euroopan Unionia koko Suomen EU-jäsenyyden ajan. Äänestin EU-jäsenyyttä vastaan. En ole tyytyväinen Suomen EU-politiikkaan, enkä Euroopan Unioniin. Sen perustuslain läpirunnaaminen ja keplottelu uusintaäänestyksineen on pitkä farssi. Vastustan EU-perustuslakia, jota nykyään peitellysti Lissabonin sopimukseksi kutsutaan. Tämä EU-vaali on viimeinen mahdollisuutemme herättää koko Eurooppa vastustamaan sopimuksen läpirunnomista. Ehdokkuuteni toimii myös kanavana suomalaisille sopimuksen vastustajille väkevänä vastalauseen ilmauksena, joka tuntuu ja joka huomataan. EU-vaaleja tämän ehdokkuuteni jälkeen ei Suomessa voi viedä läpi matalalla profiililla. Nyt Perussuomalaiset velvoittavat vanhat puolueet ja vihreät haastavaan EU-keskusteluun. Olen varma, että Suomen kansa kiinnostuu näistä vaaleista, kun kirkastamme asetelman tällä tavalla. Nyt kansalle on tarjolla erottuva vaihtoehto. Jos tulen valituksi, otan paikan vastaan. Menen itse paikan päälle katsomaan onko Euroopan Unionista mihinkään ja miltä se käytännössä, sisältä päin nähtynä näyttää ja kuinka toimii. Pyrin lisäksi jatkokaudelle Perussuomalaisten puheenjohtajan tehtävään Perussuomalaisten toukokuun 16.–17. päivän puoluekokouksessa. Puoluekokousväki päättää siellä, hyväksyykö se tämän ratkaisuni. Tulen asettumaan ehdolle ja vetämään vuoden 2011 eduskuntavaalit. Elämässä on tehtävä rohkeita valintoja joista sitten vastataan. Tämä päätös otti lujille, se koskettaa minua, perhettäni sekä puoluetta. Laitan itseni ja kaiken taitoni tähän ja äänestävä Suomen kansa päättää, miten minun ja meidän Perussuomalaisten näissä vaaleissa käy. Uskon tähän menettelyyn. Uskon, että tällä ilmoituksella on vaikutusta äänestysvilkkauteen. Uskon että tästä aukeaa uusi yhteiskunnallinen keskustelu. Ja lopuksi, uskon, että ehdokkuuteeni hyödyttää koko Perussuomalaisten listaa ja vaaliliitto takaa lisäksi ylimääräisen vipuvarren. Vaaliliiton tavoite – kaksi paikkaa – on täysin realistinen. Kun ihmiset todella lähtevät liikkeelle, on tästä vielä suurempi potti mahdollinen. Nyt tästä päättää Suomen kansa.
Halla-aho sai syytteen
Jussi Halla-aho sai syytteen uskonrauhan rikkomisesta ja kiihotuksesta kansanryhmää vastaan. Perussuomalaisten puoluehallitus käsittelee ehdokasasettelua huomisessa kokouksessaan. Puoluehallitus kantaa vastuun ehdokaslistasta, jolle on tungosta. Siksi on oikein, etten omilla mielipiteilläni mitenkään lähde ennakoimaan puoluehallituksen päätöksiä. Perussuomalaisten puoluehallituksen päätökset ehdokasasettelussa kiinnostavat mediaa. Huomenna on uutisoitavaa.
30 vuotta täynnä
Piipahdin eilen Benin, Liisan ja Maurin ”30-vuotissynttäreillä”. Zyskowicz, Jaakonsaari ja Pekkarinen tarkistuttivat kansanedustajan valtakirjansa ensimmäistä kertaa 24.3.1979. Tuo kolmikko on politiikan parasta A-luokkaa, vaikka mielipide-eroni heihin kaikkiin ovat selvät. 26.3.1979 lukion ekaluokkalainen Timo Soini (16 v) käveli SMP:n puoluetoimistoon liittymään puolueen jäseneksi. Siitä on tänään 30 vuotta. Mielenkiintoista on ollut. On ollut voittoja ja tappioita. Iloa ja surua, elämää. Aika SMP:ssa ja Perussuomalaisissa on mahdollistanut minulle Suomen laajan kiertämisen. Olen käynyt lähes kaikissa suomenkielisissä kunnissa maassamme. Matkailu avartaa, myös kotimaanmatkailu. Kokemus tuo varmuutta. Osaa erottaa olennaisen epäolennaisesta ja tietää, että vaaleja sekä voitetaan että hävitään. Kymmenen vuotta sitten Perussuomalaiset ja minä olimme tiukan paikan edessä. Tuoreena puheenjohtajana olin hävinnyt vaalit. En päässyt eduskuntaan. Perussuomalaiset antoivat uuden tilaisuuden ja vuonna 2003 pääsin eduskuntaan ja siitä on noustu ylöspäin. 30 vuotta politiikkaa antaa perspektiiviä. Kyllä kansa tietää.
Ajatuksia hallituksesta ja taloudesta
Hallituksen taival on puolivälissä, ainakin siinä mielessä, jos oletusarvo on, että se istuu koko hallituskauden. Tämä on jo pitkään ollut tapana, sillä hallituksen kokoonpanon vaihtaminen ei käytännössä ole mahdollista ilman uusia eduskuntavaaleja. Amerikasta alkanut pankkipelien paljastuminen on syöksemässä koko maailmantalouden raiteiltaan. En halua olla pahan ilman lintu, mutta epäilen, että kaikki ei ole vielä näkösällä ja pöydällä. En yleensä kovin paljon pääministeri Matti Vanhasta suitsuta, mutta hänen toimintansa EU-kokouksessa viime viikolla oli hyvää koskien pankkien stressitestejä. Tosiasia on, että myös EU-maissa on paljon vielä ongelmaluottoja vihreän veran alla. Sieltä tulee maksettavaa vielä Suomellekin EU:n yhteisen ”taakanjaon” kautta. Mätäpaiseet on puhkaistava ja annettava mädän pursuta. Maailmanlaajuinen globaali vapaakauppa tulee myös tiensä päähän, tilalle tulee alueellinen vapaakauppa. Esimerkiksi EU:n sisämarkkinat ovat hyvä asia. EU teki köppäsen elvytyspaketin. Eihän EU muuhun pystynyt. Missä EU, siellä ongelma. Ratkaisu taitaa olla muualla tai mistä sitä tietää, josko sokea kana joskus jyvän löytäisi. Toisaalta on aivan perusteltua, ettei EU hätiköiden elvytä (= jaa rahaa korruption vaivaamiin EU:n itäisiin jäsenmaihin). Rahat kelpaisivat, vaikka tiet eivät valmistuisikaan. Perusasiat palaavat myös talouteen. Joosefin talousoppi lihavista ja laihoista vuosista tulee arvoonsa.
Piirikokousviikonloppu
Olen lähtemässä Pohjanmaalle piirikokouksiin. Seinäjoki ja Toholampi kutsuvat. Perussuomalaisten voima kumpuaa aktiivijäsenistä ja Suomen kansasta. Seinäjoki on minulle merkityksellinen paikka. Miksi? Sain siellä jatkoajan puolueen puheenjohtajana 1999, vaikka en eduskuntaan päässytkään. Nykymeiningillä tie on puheenjohtajalle poikki yksien hävittyjen vaalien jälkeen. Pohjanmaalla Perussuomalaisen puoluekokousväen pinna piti. Tässä sitä nyt porskutetaan.
Hallituspuolueet pöllöilevät
Eläkesekoilu vaikutti ainakin väliaikaisesti puolueiden kannatuslukuihin. Kokoomus menetti enemmän kannatusta, Kepu enemmän hermoja. Hallituspuolueet pöllöilevät ja puolueiden varapuheenjohtajat haukkuvat toisiaan. Se on varapuheenjohtajien tehtävä. Haukkumalla hallituskumppaninsa poliitikon saa julkisuutta. Arvostelemalla oman puolueensa puheenjohtajaa saa megajulkisuutta. Euro on kova konsultti. Nyt niitä on liikkeellä liian vähän ja se hermostuttaa. Johtamiskyky koetellaan kriisissä. Hyvän sään johtajia on joka nurkalla. Sitäpaitsi epäonnistumisia ei pidä pelätä. Vuonna 1995 kärsin poliittisen täystuhon. SMP meni konkurssiin ja jouduin työttömäksi. Olin hyvin onnekas. Minulta meni kaikki. Se avasi silmät ymmärtämään elämää. Politiikassa pärjää kun tietää, että tämä on elämää, mutta ei koko elämä.
Koneet seisovat – suut käyvät
Taloustilanne on paha. Olen huolissani, mutta toiveikas. Metsäkoneet seisovat, Vuosaaren satama seisoo – suut käyvät. Hämmennys näkyy herroista. Kaiken ”tietävät” ekonomistit suoltavat sekavia kommenttejaan. Shamaani luistaan olisi pystynyt samanlaisiin ennustuksiin kuin nämä sokeita markkinataloususkovaisia umpikujaan taluttaneet ”talousviisaat”. Ihminen ei ole palannut perusasioihin ja perusarvoihin. Nyt hänet palautetaan niihin. Liian pitkään ihminen on sopeutunut talouteen. Ihminen tekee taloudesta renkinsä. Muuten ei selvitä.
Irlanti
Irlanti on minulle rakas maa. Olen käynyt siellä toistakymmentä kertaa. Tehnyt siellä suuria ratkaisuja. Joskus täytyy mennä ulkomaille asti nähdäkseen omaan sydämeensä. Irlanti on taas tapetilla. Tällä kertaa en tarkoita iirien pakottamista uuteen kansanäänestykseen EU-perustuslaista. Siis siitä kirjaimelleen samasta, jonka se jo kerran hylkäsi. Minua surettaa Pohjois-Irlannin tilanne. Nyt ollaan veitsen terällä. Kahden sotilaan ja yhden poliisin murhat uhkaavat vakavasti rauhaa ja kehitystä. Haavat on revitty auki. Asialla on ”todellinen IRA”. Joka miekkaan tarttuu, se miekkaan hukkuu. Mutta keitä muita hukkuu matkan varrella? Toivon todella, että kyseessä on marginaali-ilmiö, eikä pysyvä käänne pahempaan, pimeämpään. Muistan sen ajan kun kävin ensimmäisiä kertoja Irlannin tasavallassa ja sain vastata väsymykseen asti, että onko siellä turvallista? Ihmiset eivät erottaneet Eireä ja Ulsteria. Taloudellinen alamäki herättää levottomuutta. Moni menettää työnsä ja toimeentulonsa. Siihen etsitään syyllisiä. Rauhanprosessi ei ole syy, se on mahdollisuus ja tae paremmasta. Irlanti on monin tavoin ainutlaatuinen maa Euroopassa. Ihmiselämällä on äitinsä kohdussa lain suoja. Saman pitää päteä kaduilla ja kujilla myös Pohjois-Irlannissa. Älä tapa!
Yleislakolla ei pidä leikkiä
Hallituksen yksipuolinen ilmoitus eläkeiän nostosta oli alle arvostelun. Perussuomalaiset eivät hyväksy sanelupolitiikkaa, eikä yleisen eläkeiän nostoa. Se, että hallitus tekee typeryyksiä ja puhuu läpiä päähänsä ei merkitse sitä, että opposition täytyy tehdä samoin. Yleislakolla ei pidä leikkiä. Perussuomalaiset eivät mene lakkoon. Palkansaajajärjestöt päättävät itsenäisesti omista asioistaan. Siihen niillä on täysi oikeus. En kuitenkaan suosittele yleislakkoa. Perussuomalaiset luottavat omaan politiikkaansa. Paras tapa saada hallituksen eläkesanelupolitiikka tiensä päähän on viedä Keskustalta ja Kokoomukselta kannatus. Hallituksen veneestä on korkki irti ja vesi nousee.
NO CAN DO
Huonosti puhuttu englanti on maailman yleisin kielitaito. On luonnollista, että ihminen ei välttämättä saa viestiään perille, jos kielitaidossa on puutteita. Politiikassa on muotia kannatuksen sakatessa julistaa, että emme saa viestiämme perille. Aivan oikein, mutta päinvastoin! Kyllä kansa tietää ja ymmärtääkin, nimittäin selvää puhetta. Asian pitää olla itselle selvä. Vasta sitten sen voi selvittää muille. Suomalaisessa politiikassa on moni on jotakin mieltä, siis samaa mieltä kuin muut. Siksi puhe on yhtä iloista sekamelskaa; Suomea puhutaan, mutta selvää ei saa. NO CAN DO. Kun seuraavan kerran et ymmärrä poliittisen päättäjän puhetta kommentoi häntä maailman yleisimmällä kielellä. Katso mitä tapahtuu? Kunnon poliitikko, ammattimies, puhuu niin, että itsekin ymmärtää ja kunnioittaa kuulijaansa niin, että tämäkin ymmärtää. Silloin viesti menee perille.
Yhteentörmäys
Hallitus ajoi itsensä pääministerin johdolla törmäyskurssille sekä opposition että palkansaajaliikkeen kanssa. Olen saanut poikkeuksellisen paljon postia perussuomalaisia äänestävältä järjestäytyneeltä työväeltä. Suomen todellinen työväenpuolue, kuten YLE:n tilaamassa tutkimuksessa Perussuomalaisia luonnehditaan, tietää paikkansa tässä asiassa. Perussuomalaisia kohtaan on nyt tässä asiassa odotuksia. On erittäin tärkeätä, että eläkeasia ei jää pelkästään ay-liikkeen ja poliittisen vasemmiston hoidettavaksi. Tämä on puoluerajat ylittävä kysymys. Perussuomalaiset ymmärtävät, että työnteolla luodaan vaurautta ja jaettavaa. Sen sijaan emme ymmärrä sitä, että miten yksipuolinen ilmoitus eläkeiän nostosta edistää tätä asiaa. Sanelupolitiikan sijasta on edettävä kannustamisen kautta. Välikysymyskeskustelusta tulee poikkeuksellisen seurattu. — Tänään oli mielenkiintoinen päivä. Sain luennoida ja kuunnella. Erityisen ilahtunut olin kemiläisen Jaakon terveisistä. Inhimillisyys koskettaa.
Vihreää yksituumaisuutta
Vihreät ovat kohta vuoden päivät hehkuttaneet jäsenäänestystä puolueen puheenjohtajasta. Media on ylistänyt tätä porvareiden puudelipuoluetta jäsendemokratiasta. Mitäs nyt sanotaan? Vihreät jymäyttivät. Ilmainen palstatila on jo plakkarissa. Luulisi, että hallituspuolueen puheenjohtajaksi olisi tunkua. ”Vaihtoehtopuolue ” vihreät on Suomen EU-myönteisin puolue.Enää ei puutu kuin se, mille se on vaihtoehto?
Neuvostoliitto
Tapahtumarikkaan viikon päätteeksi tuli mieleen Neuvostoliitto. Laukaisevana tekijänä oli ehkä viikolla julkaistu kirja ”Lumedemokratia”, joka antaa huutia nyky-Suomelle, joka on jatkumoa pysähtyneisyyden ajan Suomelle. Muistanhan minä Neuvostoliiton, YYA-juhlat, rauhanmarssit, kommunistit ja niiden myötäilijät. Niin muuttuu maailma. Monet entiset kommunistit istuvat vasemmistoliittolaisina eduskunnassa. Ilman häpeän punaa. Pääsin Helsingin Yliopistoon valtio-oppia opiskelemaan syksyllä 1981. Samana syksynä, jolloin Kekkonen ”tuli pysyvästi esteelliseksi hoitamaan tasavallan presidentin tehtäviä”. Siihen aikaan oli tapana marssia rauhan puolesta. Yliopistollakin luentoja keskeytettiin ja otettiin kantaa aseita vastaan, ”rauhanaseet” Neuvostoliiton puolella eivät olleet ongelma. Minä marssin linja-autoasemalle ja Tyllilän linja vei kotiin. Noina vuosina tuli vaahdottua luentojen jälkeen Kluuvin Pubissa kommunismia vastaan. Tuli antikommunistin leima. Aiheesta tuli. SMP pääsi hallitukseen ja liittyi Rauhanpuolustajien jäseneksi. Häpesin puolueeni ”reaalipolitiikkaa”. En koskaan käynyt Neuvostoliitossa, mutta neuvostovitsit olivat suursuosikkejani. Sattuipa kerran, että Bresnev ja Carter olivat ajelulla. Carter vilkaisi taustapeiliin ja huomasi Pirun juoksevan autoin perässä ja se lähestyi. Carter heitti setelinipun maantielle. Piru pysähtyi, keräsi rahat talteen ja alkoi jälleen saada autoa kiinni. Carter heitti vielä isomman setelitukon maantielle, mutta nytpä Piru ei pysähtynytkään vaan läheni autoa. Carter kertoi Pirusta Bresneville. Bresnev pyysi paperia. Kirjoitti jotakin lappuun ja viskasi lapun maantielle. Piru pysähtyi, luki lapun ja lähti juoksemaan täyttä laukkaa takaisinpäin. Carter ihmetteli ja kysyi Bresneviltä, että mitä sinä siihen lappuun kirjoitit? Bresnev vastasi: ”TÄMÄ TIE VIE SOSIALISMIIN.”
Tuumaustunti
Nuorena miehenä kuulin paljon suunnitelmista, jotka tehtiin klubiaskin kanteen. Tuumattiin ennen kuin tehtiin. Kaikkea puhutaan, mutta niukasti asiaa. Tänä päivänä erottuu edukseen, kun on välistä hiljaa. Sisäinen elämämme ratkaisee lopulta kuinka meidän käy. Tänään olen miettinyt eläkepolitiikkaa. Huomenna lausun siitä jotakin, jos saan suunvuoron. Hallitus haluaa nostaa eläkeikää. Saisikohan tuon Vistbackan vielä innostumaan seuraavalle kaudelle? Olen luvannut, etten enää miestä pyynnöilläni vaivaa. Olisihan se komeaa, että vallesmanni vastaisi hallituksen vetoomuksiin, lykkäisi eläkkeelle lähtöä ja pysyisi etulinjassa. Tuumataan. Mielelläni minä näkisin, että hallituksen toimilla olisi jotakin annettavaa myös Perussuomalaisille.
Eläkeiän nosto
Hallitus ”elvyttää” nostamalla eläkeikää. Ei pojat, ei taisteluja tällä lailla käydä. Perussuomalaiset eivät hyväksy eläkeiän nostoa. Myönteinen kannustaminen on oikea tie. Yleinen eläkeiän nosto on väärä pakko.
Käynti Etelä-Karjalassa
Vierailin viikonloppuna Imatralla ja Lappeenrannassa. Taas tuli oppia käytännön elämästä suomalaisissa olosuhteissa. Tilaisuudet olivat onnistuneita. Perussuomalaisissa on myös vahvoja naisia, jotka saavat miehetkin innostumaan. On jokseenkin varmaa, että saamme seuraavissa vaaleissa Kymen vaalipiiristä kansanedustajan paikan. Vasemmisto näyttää täysin menettäneen aloitekykynsä. Kannatusta sillä Etelä-Karjalassa on vanhasta muistista. Tapasin reissullani monta entistä ja nykyistä sosialidemokraattia, mutta en yhtään puolueeseensa tyytyväistä demaria. Kentän kiertäminen on paikoitellen työviikon päälle rankkaa. Tosiasia kuitenkin on, että kentältä se voima kumpuaa. Puheenjohtajalle omien tuki on ratkaisevaa. Sanavarastokin täydentyy. Annoin Etelä-Karjalan Perussuomalaisille suoraa myönteistä palautetta; olemme täysin vapaaehtoistyön voimalla tehneet alueella itsestämme poliittisen voiman, jonka kantaa kysytään. Kylmä tosiasia on, että vanhoissa puolueissa uudet ajatukset ja ihmiset eivät pääse esiin. Vihreä humpuuki ei elä teollisuuspaikkakunnilla. Karjalaisuudessa on iloisuutta ja elinvoimaa. Kaunista pilkettä silmissä, elämänmyönteisyyttä. Hyväntuulisuus tarttuu. — Suuret EU-maat pitivät omaa talouskokoustaan Berliinissä.´Tärkeistä talousasioista puhuttiin. Missä oli nyt Suomi? Missä oli EU-puheenjohtajamaa Tsekki? Tsekin pääministeri pyöri Berliinissä käytävillä ja Suomen pääministeri kuunteli uutisista muiden pienten EU-maiden lailla mitä päätettiin. Ei siis istunut niissä pöydissä, joissa päätöksiä tehdään. En sitä kyllä ole koskaan EU:sta uskonutkaan.
Hyvää oppositiopolitiikkaa
Kansa kiittelee perussuomalaisten oppositiopolitiikkaa. Kyynikot kyselevät mitä se on? Pidin pari viikkoa sitten puheen ulko- ja turvallisuuspolitiikasta. Hallitus antoi asiasta selonteon. Olen ollut kahdessa viimeisessä parlamentaarisessa seurantaryhmässä mukana. Tiedän siis asiasta jotakin. Puhuin ja perustelin. Tiedotusvälineet eivät kertoneet siitä juuri mitään. Eilen kysyin Eduskunnan kyselytunnilla valtiovarainministeri Kataiselta, että eikö niitä muutama vuosi sitten kovalla tohinalla koottuja EMU-puskureita voisi käyttää suomalaisen työn tukemiseen? Vaikutelmakseni jäi, etteivät EMU-puskurit olleet ministerille kovin tuttuja. No, ei pidä olla pikkumainen. Ehdotukseni on, että työeläkelaitoksissa olvat EMU-puskurit ( 4-4,5 miljardia euroa) käytetään suomalaisen työn hinnan alentamiseen niin, että vuosina 2009-2010 kumpanakin työn kustannuksia alennetaan 2 miljardia vuodessa EMU-puskureista. Mahdanko päästä tällä esitykselläni Huvudstadtsbladetin etusivulle? Tuskin edes sisäsivulle. Entäs Hämeen Sanomiin? —– YLEn Perussuomalaisia koskeva tutkimus on ollut pahanpäiväinen järkytys ahdasmieliselle vasemmistolle. Ajatella, että Suomen todellinen työväenpuolue on Perussuomalaiset. Kepua taas närästää, että tämä puolue on arvoiltaan isänmaallis-konservatiivinen, jonka poliittinen koti on keskellä poliittista karttaa. Ennakkoluuloissaan lilluville (kriitikkoja tarvitsemme ja arvostamme, ennakkoluuloja emme) Perussuomalaisten leimaaminen ääripuolueeksi on taas hieman hankalampaa. Elämän opetukseen nojautuen luulen, että ei se yritystä estä. Galluphuumassa ei pidä höyrähtää. Hissit kulkevat molempiin suuntiin. Tärkeintä on pitää ajatukset rehellisinä.
Todellinen työväenpuolue
YLE oli antanut toimeksiannon tutkia Perussuomalaisia. Tulokset eivät yllätä. Perussuomalaiset on tavallisten ihmisten puolue. Suomessa ja suomalaisia varten. Perussuomalaisia on yritetty poliittisella tarkoituksenmukaisuudella leimata milloin miksikin. Kyllä kansa totuuden tietää. Tieto ja tunto ovat osa ihmistä. Kuulin eilen vastaansanomattoman kohteliaisuuden; mies , joka käyttää villasukkia ei voi olla kovin paha. Aivan. Sanat lämmittivät kuin villasukat.
Huipulla tuulee
Olen ollut Perussuomalaisten puheenjohtajana 12 vuotta. Kokemusta on, näkemystäkin. Oras Tynkkynen ilmoitti tänään Helsingin Sanomissa, että hän ei pyri vihreiden puheenjohtajaksi. Perustelut olivat järkevät ja vastaansanomattomat. ”Se on epäinhimillinen tehtävä, silkka työmäärä on käsittämätön, omaa aikaa ja rauhaa ei ole.” ”Puheenjohtaja joutuu lyhyessä ajassa omaksumaan hirvittävän joukon poliittisia kysymyksiä ja kantamaan niistä vastuun. Ja jos tekee mokan, sen mokan kanssa on kohtuullisen yksin ja kiitosta tehtävästä ei juuri jaella.” Silti juuri ylläolevat asiat tiedostavia poliitikkoja tarvitaan puolueiden johtotehtäviin. Tynkkysestä on puheenjohtajaksi. Nyt Tynkkynen pääsee vähemmällä, vihreät saavat vähemmän. Viisas ihminen ei mene tilanteisiin, joista älykäs ihminen selviää. Huipulla tuulee. Perussuomalaisten kannatuksen nousu ja oppositiopolitiikkamme saamat hyvät arvosanat kansalta ottavat kilpailijoissa lujille. Runtua tulee joka päivä. Se on kestettävä. Poliittinen julkisuus on mennyt sellaiseksi, että tällä menolla politiikkaan eivät hakeudu kuin psykopaatit, jotka eivät välitä mitään, tai tomppelit, jotka eivät ymmärrä mitään. Politiikka ansaitsee parempaa. Poliitikon tärkein ominaisuus on kestää henkistä epämukavuutta. Kun katselen kollegoita, eduskuntapuolueiden puheenjohtajia, tiedän, miltä heistä tuntuu hyvinä ja pahoina päivinä. Tämän päivän paras palaute oli Pirjolta Vaasasta. Sydämen sivistystä ja nöyrää viisautta elämän edessä. Uskolliset kädet kantavat kestävää hedelmää.
Vaalilautta ja vaalilaki
Jokainen päivä on armo uusi. Kokoomus on aloittanut eurovaalikampanjansa. Tuhannen kapakan kautta ui Kokoomuksen vaalilautta. Vanhat puolueet ovat torpedoimassa vaalilain uudistamisen. Oikeusministeri Tuija Braxin totuuden hetki lähestyy: Tulos tai ulos. Ministerillä on valmis työryhmän esitys pöydällään, siitä laki ja äänikynnykseksi 2 prosenttia. Tuija Brax oli hyvä Lakivaliokunnan puheenjohtaja. Nyt otetaan naisesta mittaa. On skandaali, mikäli vaalilakia ei uudisteta, eikä Kehittyvien Maakuntien Suomen jäljiltä saada pelisääntöjä vaalirahoitukselle.
Kyllä kansa tietää
Perussuomalaisten oppositiopolitiikka sai Ylen mittauksessa paremmat arvosanat kuin SDP:n oppositiopolitiikka. Tulos ei yllätä. Kaikkea ei pidä arvostella koko aikaa. Perussuomalaisten kannatuksen ja uskottavuuden nousu saa aikaan monenlaisia reaktioita. Heijastuneeseen kunniaan on pyrkijöitä. Kelkkaan on tulijoita, kun kyyti riittää. Perussuomalaiset eivät höyrähdä, jatkamme työtä paremman ja inhimillisemmän Suomen puolesta tieuran suunnassa. Ihminen ei elä pelkästä leivästä.
Toisten sanomiset
Sanassa sanotaan, että missä sanoja paljon, siellä tyhmä äänessä. Viimeisen viikon aikana on julkisuudessa kiinnitetty paljon huomiota poliitikkojen sanomisiin. Toisten sanomisia ei kannata totisena kommentoida. Riittää, kun vastaa omista sanomisistaan. Asiasta saa ja pitää sanoa. Värikkäästi ja ymmärrettävästi. Pitää puhua niin, että itsekin ymmärtää. Poliitikon ei kannata selittää. Vastustajat eivät selityksiäsi usko ja kannattajasi eivät niitä tarvitse. Kyllä maailmaan ääntä mahtuu. Jos sana on painava, se otetaan todesta. Jos sinulla ei politiikassa ole omaa suunnitelmaa, olet osa toisten suunnitelmaa. Jos sinulla ei ole omaa sanottavaa, kommentoit toisten sanomisia.
Vasemmistoliitto hermostuu
Se huutaa, joka pelkää. Perussuomalaiset ovat ohittaneet pariin kertaan Taloustutkimuksen gallupeissa Vasemmistoliiton. Vasemmistoliiton ydin muodostuu entisistä (miksei nykyisistäkin) kommunisteista ja punavihreistä arvoporukoista. Vasemmistoliitolla on ollut äänestäjäkunnassaan paljon tavallisia työläisiä ja pienituloisia ihmisiä. He eivät ole koskaan suhtautuneet kielteisesti Perussuomalaisiin. Toisin on kellokkaiden laita. Vasemmistoliitossa kiukku yltyy. Kommunistien pata porisee ja kiehuu yli. Vasemmistoliiton änkyrät työntävät asiattomilla hyökkäyksillään Perussuomalaisten vaalivankkureita. Kyllä tämä Kontulan torillakin tiedetään.
Juhlapäivä
Suomen Pientalonpoikien Puolue perustettiin 9.2.1959 Pieksämäellä. Siitä on tänään kulunut 50 vuotta Mikä siinä on kiinnostavaa? SPP oli Suomen Maaseudun Puolueen, SMP:n, suora edeltäjä. SPP/SMP oli legendaarisen Veikko Vennamon luomus. SPP:n synnyn pääsyitä oli kaksi: pienviljelijöiden asema heikkeni ja he tunsivat elinkeinonsa uhatuksi – suuri osa pienviljelijöistä koki, että heidän puolestaan ei puhu kukaan. Toinen syy oli Veikko Vennamon ajatuminen umpikujaan Maalaisliitossa. Kysymys oli sekä linjasta että henkilöstä. Politiikassa kaikki olennainen liittyy sekä harjoitettavan politiikan sisältöön että henkilöihin. Politiikka on sekä asia- että henkilökysymys. Puolueet syntyvät aina tarpeesta; poliittisesta ja sosiaalisesta tilauksesta. Pelkkä otollinen tilanne ei riitä, tarvitaan ihmisiä ja vetäjä. Veikko Vennamo oli vastaus kysyntään. Hänen poliittinen osaamisensa myös loi kysyntää. SPP muutti nimensä SMP:ksi vuonnan 1966. Tuolloin talonpojan tappolinja oli pahimillaan. Puolue laajeni maaseudun yleispuolueeksi, saavutti suuren vaalivoiton vuonna 1970. Tuli vanhojen puolueiden ja rahahoukutusten avulla hajoitetuksi, mutta nousi uudelleen 1980-luvulla. Meni hallitukseen, kannatus alkoi hiipua ja lopulta eduskuntaryhmässä tapahtuneiden sisäisten erimielisyyksien vuoksi menetti voimansa ja uskottavuutensa ja kaatui vuonna 1995. Perussuomalaiset perustettiin syksyllä 1995. Perustajajäseniä oli neljä: Raimo Vistbacka, Kari J. Bärlund, Urpo Leppänen ja Timo Soini. Raimo Vistbacka oli päässyt ainoana SMP:n edustajana eduskuntaan vuonna 1995, puolue mureni alta ja päätimme yhdessä perustaa uuden. SMP:n loppuvaiheista ja Perussuomalaisten perustamisvaiheista olen kirjoittanut laajemmin Maisterisjätkä-kirjassani (2008). Perussuomalaiset puolue perustettiin entisten SMP:n jäsenten toimesta. Paljon oli yhteistä entiseen, paljon oli uuttakin. Vanhaan jotakin uutta, uuteen perussuomalaisuutta. Merkittävä ero SMP-traditioon oli myös henkilöissä. Perussuomalaisissa ei ole jäsenenä yhtään Vennamon suvun edustajaa. SMP:n kannattajia kutsuttiin usein vennamolaisiksi Veikko Vennamon mukaan. Vennamolainen on Veikko Vennamon politiikan kannattaja. Olen vennamolainen. Minulle Veikko Vennamo, inhimillisistä puutteistaan huolimatta, joita meillä kaikilla on, oli poliittinen profeetta. Merkittävä ja hyvä poliitikko. Perussuomalaiset ovat lahjoittaneet 1 000 euroa Veikko Vennamon muistomerkkihankkeeseen, jonka käytännön toteuttamisesta vastaa Karjalan Liitto. SPP/SMP/Perussuomalaiset nousevat samasta perinteestä. Viidessäkymmenessä vuodessa ehtii tapahtua paljon. Se on elämää. Päivänpolitiikka on raadollista. Poliittiset voitot ja tappiot tulevat ja menevät. Tärkeätä on tarjota ihmisille poliittinen koti. Tätä tehtävää Perussuomalaiset toteuttavat. Meitä on moneksi. Monta on ihmistäkin ja kaikki ihmiset ovat arvokkaita. Jokainen ihminen ja jokainen elämä on arvokas. Minulla on juhlapäivä tänään. Vastaanottoa ei ole. Merkkipäivää vietetään työn merkeissä kirjoittaen Perussuomalaisten ryhmäpuhetta ulko- ja turvallisuuspoliittiseen selontekoon. Illalla menen Järvenpäähän puhumaan Perussuomalaisen kuntapolitiikan perusteista. Kiitos niillle ihmisille, jotka kokoontuivat Pieksämäelle 50 vuotta sitten. Uskon, että edustan sitä mitä te panitte alulle. Jokainen ihminen tarvitsee juuret. Poliittiset juureni ovat pientalonpoikaisessa ajattelussa ja toiminnassa.
Haaste on saapunut
Perussuomalaiset tekivät vaaliliiton kristillisdemokraattien kanssa EU-vaaleissa. Murentuvan talouden Suomessa tarvitaan yhteistyötä ja rohkeutta raikkaisiin valintoihin. Suuren gallupmenestyksen hetkellä ei pidä langeta ylpeyden pauloihin vaan ajatella suurempia kokonaisuuksia. Suomessa käyty EU-keskustelu on ollut umpisurkeata. Tämä vaaliliitto avaa padot todelliselle keskustelulle, sillä on aivan päivänselvää, että tästä liitosta on läpimenijöitä. Perussuomalaiset ei ole ei-puolue. Haluamme yhteistyötä ja pystymme siihen. Tämä vaaliliitto on haaste vanhoille puolueille ja vihreille. Haastamme teidät keskusteluun ja puolustamaan politiikaanne ja paikkojanne. Aioimme kansan tuella vähentää saamatonta edustustanne ja tuoda omamme tilalle. Perussuomalaiset haluavat EU-parlamenttiin palovaroittimeksi. Haaste on saapunut. Uskon, että tämä vaaliliito herättää EU-keskustelun Suomessa ja nostaa vaaliosanottoa. Se on palvelus demokratialle. Haluan myös suomalaisten tietävän, että pieni Irlanti pakotetaan äänestämään pilkulleen ja kirjaimelleen samasta EU-perustuslaista, jonka se jo hylkäsi. Nyt nagani otsalla. Mitään uutta sopimusta ei ole. Haluan myös kertoa suomalaisille, että EU-perustuslaki vähentää Suomen Eduskunnan valtaa EU-instituutioiden hyväksi ja johtaa suurten maiden vaikutusvallan kasvuun. Tätä eivät Perussuomalaiset hyväksy. Olen varma, että Suomen kansan enemmistö on kanssamme samaa mieltä. Tälle linjalle haetaan nyt tukea.
Valtiopäivät pääsivät vauhtiin
Eduskuntatyö alkoi joulutauon jälkeen. Kevääseen mahtuu mm. taloutta, ulko- ja puolustuspolitiikkaa, pari välikysymystäkin. Tulee totiset paikat. Suomen talous sukeltaa syvälle. Nuori valtiovarainministeri Jyrki Katainen joutuu äärimmäisen kovaan prässiin. Häneltä kysytään nyt voimia kestää henkistä epämukavuutta. Katainen höyrähti lehtikolumnissaan vertaamaan oppositiota Terijoen hallitukseen. Katainen pyysi menettelyään anteeksi. Se oli oikein. Kun anteeksi pyydetään, niin myös anteeksi annetaan. Lopullisesti ja pysyvästi. Toivon, että koko oppositio tämän muistaa, eikä palaa harkitsemattomaan kolumniin kuin koira oksennukselle. Suomen kansa joutuu nyt suuriin vaikeuksiin. Tässä kysytään poliittisilta päättäjiltä kanttia ja yhtyeistyökykyä. Perussuomalaiset haluavat vaikuttaa ja tulla kuulluiksi ja huomioon otetuiksi. Me emme ole kaikkea vastustava ei-puolue. Ongelmia on kaikilla. Nyt kysytään ratkaisuja ja esityksiä. Teemme oman osamme. Perussuomalaisten kannatus mielipidemittauksissa on eduskuntavaaleista lähes kaksinkertaistunut. Gallupeihin ei pidä höyrähtää. Eduskuntavaaleihin on runsaat kaksi vuotta aikaa. Perussuomalaisten politiikan on oltava uskottavaa, jotta kypsymässä oleva vaalivoitto saadaan maaliskuussa 2011 talteen. EU-vaalit ovat yksi askel tällä tiellä. Mutta vain yksi askel.
Muurahainen soppatykissä
Pääministeri Matti Vanhanen puhui EU:sta suomalaiselle EU-eliitille. Säkillä vietiin valoa pimeyteen. En ole tarvinnut tänäänkään Euroopan Unionia mihinkään. Olli Rehnistä, mukavasta savolaismiehestä sinänsä, on tulossa Suomelle herrojen mielestä ”korvaamaton”. Voe, voe. Sinne Pyrsselin käytäville on Suomenmaa ja Rehn hukkunut, niin kuin muurahainen soppatykkiin.
Duunarimiehen paluu
Liisa Jaakonsaari pyrkii EU-parlamenttiin. EU:n kannatus Suomessa ei siitä ainakaan nouse. — Viime vuosina viherpiipertäjät ja henkisiltä voimavaroiltaan perin hintelät taivaanrannanmaalarit ovat pilkanneet ay-miestä. Nämä lihaa syövät heterot olivat syypäitä kaikkeen maailman pahuuteen. He kun pitävät ihmistä pandaa ja pingviiniä tärkeämpänä. Nyt on duunarimiestä ikävä. Maa syöksyy alaspäin, savupiippuja kaatuu, puuta ei ja teräksen hehkua kaivataan. Mörökölleiksi leimattujen perusteollisuuden rautakourien, raksatyömiesten, paperi- ja puutyöläisten ja muiden kunnon duunareiden tähti nousee. Tosipaikan tullen tosimiehiä kaivataan. Se huomataan, joka puuttuu. Nyt puuttuu monta duunarimiestä sieltä, missä jaettavaa syntyy, missä tehdään itse työ. Politiikan viherpiipertäjät huutavat remonttireiskaa homekoulun korjaamiseen. Enää ei riitä kuningasideaksi reilun kaupan kahvin saaminen kunnan edustustilaisuuksiin. Ay-mies tekee paluun, comebackia pukkaa. Miehet eivät ole monimutkaisia. Me pidämme arkisista asioista. Työstä, naisestamme ja lapsistamme.Ystävistämme ja yhteisöistämme ja harrastuksistamme. Haluamme elää. Höyrähtämätön suomalainen nainen tietää kaiken tämän. Siksi hän rakastaa omaa lökäpöksyään. Omalla karhealla tavallaan rakastaa lökäpöksy naistaan, syvästi ja sydämellä, vaikka ei osaa sitä yleensä sanoiksi pukea. Olen varma, että duunarimiehen kurssi nousee julkisessa keskustelussa. Kunniaa ei tarvitse palauttaa, kun se ei ole koskaan mennytkään. Tiedän, että Matti Putkoset ovat historiaa ja tulevaisuutta. Eduskunta kokoontuu ensi viikolla. Siellä on tehtävä päätökset: perusteollisuus, sen rehevä aluskasvillisuus pienyrityksineen, tutkimus- ja tuotekehittely on tässä maassa turvattava. Olen siinä mukana.
EN lähde ehdolle EU-parlamenttiin
Asettumalla ehdokkaaksi EU-parlamenttiin menisin todennäköisesti läpi. Siitäkin huolimatta, että tekisin selväksi, etten ota paikkaa vastaan. Moraalini ja omatuntoni eivät alistu EU:n tasolle. EU:n menettelytavat EU-perustuslain läpirunnomiseksi ovat kestämättömät. Pieni Irlanti pakotetaan äänestämään samasta sopimuksesta uudestaan. Ranskan ja Hollannin kielteiset kansanäänestystulokset mitätöitiin halpahintaisesti nimeämällä sopimus uudestaan. Euroopan Unionin hautapaikkaan on jo kaivajat katsottuna. Viekkaus, vääryys ja vehkeily rakentavat aina hiekalle. Sen jyvien joukkoon ne aina hukkuvat. Suomen laki sallisi minun olevan keräämässä jättimäistä äänisaalista. En ole luonteeltani saalistaja, eikä seireenien laulu saa päätäni kääntymään. Keskityn Perussuomalaisten johtamiseen ja kansanedustajan työhöni Suomessa. Kutsumukseni on tehdä politiikkaa Suomessa.
Paluu palmun alta
Olin perhelomalla pari viikkoa. Lanzarote on kuin Taivaan isän lämminvarasto. Politiikassakin tärkein tunti on tuumaustunti, jolloin miettiä mitä teen. Sitten teen sen mitä olen päättänyt. Kaukaa näkee joskus paremmin lähelle. Ihminen ei ole miksikään muuttunut. Sanotaan, että asiat tappelevat, eivät ihmiset. Se on väärä luulo. Ihmiset tappelevat. Kaikki kysymykset ovat lopulta henkilökysymyksiä. Ei Jeesuksenkaan hommaa olisi voinut hoitaa kukaan muu kuin Hän. Kristinusko on henkilökysymys. — Perussuomalaisten ei pidä hurahtaa kannatuksen noususta gallupeissa. Gallupit eivät äänestä. Se on varma, että seuranta tiivistyy. Moni meistä Perussuomalaisista päätyy pro-gradun töiden aineistoksi ja oppineiden leikkauspöydille ”avattavaksi”. Mikä on Perussuomalaisten menestyksen salaisuus? Eihän se mikään salaisuus ole, jos se tiedetään. — Ateistit mainostavat Lontoon busseissa, että Jumalaa ei todennäköisesti ole olemassa. Miksi kykenee vastustamaan sellaista, jota ”ei ole”? Fiksut ihmiset eivät kuulemma puhu uskonnosta, seksistä ja politiikasta. Mitä puhuttavaa tämän ulkopuolelle jää? Perhanan tylsää olisi kuusenkerkkäteetä särpiä punavihreiden opiskelijoiden kanssa ja keskustella jostakin muusta, kuten tiibetiläisten häkkikanojen hyvinvoinnista. — Puhutaan politiikkaa, osaatko? Tarjosin tässä taannoin yhdelle vitsiniekalle ryhtymistä hammaslääkäriksi 20 000 euron ronskilla kuukausipalkalla. Hän sanoi, ettei voi kun ei osaa, ei ole taitoa, kokemusta, eikä koulutusta. Samainen heppu oli hetkeä aikaisemmin sanonut osaavansa tehdä minun työni paremmin kuin minä. Hammaslääkäritarjouksen kuulemisen jälkeen hän ei ollut enää varma. Se, että poliitikko on yksinkertainen ei merkitse sitä, että politiikka olisi yksinkertaista. Ei politiikassa mitään mystistä ole. Ammattitaito ratkaisee, hammaslääkäri hallitsee hammaslääkärin työn, poliitikko poliitikan teon
Ajatuksia ja opetuksia vuodelta 2008
Kun ajattelee mennyttä vuotta Perussuomalaisten puheenjohtajana, voi olla tyytyväinen. Puolueemme voitti vaalit ja on paras (ja ainoa) oppositiopuolue. Politiikka ei ole vain kannatuslukemia. Kun kannatus kasvaa, niin vastustus kasvaa. Tässä suhteessa molempien ääripäät on vielä kokematta. Kipeät asiat sattuvat eniten. Perussuomalaiset puhuvat todellisista asioista ja epäkohdista. Emme puhu niistä siksi, että saisimme kannatusta, vaan siksi, että mistä ei voi vaieta, siitä on puhuttava. Politiikassa oppii kaikenlaista. Suurin oppini viimeisen vuoden aikana on havainto siitä, että kyky kestää henkistä epämukavuutta on puolet koko kakusta. Siinä auttaa katolinen omatunto. Haa, mikäs se sellainen on? Olen keski-ikään ehtineenä miehenä nähnyt ja kokenut monenlaista. Yksi oppi on mennyt perille; sinulle käy uskosi mukaan. Usko ei ole joka miehen. Se näkyy, vaikka et haluaisikaan. Me Suomessa emme tahdo uskoa, että ajatuksia, sanoja, tekoja ja laiminlyöntejä voi oikeasti saada anteeksi, eikä niihin sen jälkeen tarvitse palata. Perussuomalaisia pidetään äijäpuolueena. Kauneus on tässäkin asiassa katsojan silmissä. Omasta puolestani tiedän, että suuri osa kovimmista ja uskollisimmista kannattajistani on naisia. Puolue kestää, mikäli asia kestää. Siksi kannattaa aina lähteä liikkeelle myönteisyydestä. Kielteisyys ja katkeruus syövät ihmistä sisältä. Kun mato kalvaa, se näkyy naamasta. Vaikka en totisesti pidä Euroopan Unionista, voi se asian nähdä niin, että pidän enemmän itsenäisestä Suomesta. (Ei ole aina helppoa ajatella näin korkean puhtoisesti.) Maaliskuussa julkaistiin kirjani Maisterisjätkä. Siitä on ollut iloa minulle ja muutamille muillekin. Perhe ja ystävät eivät asu paperilla vaan sydämessä. Vuodessa on menestystä, mutta myös menetyksiä. Monta hyvää ystävää nukkui pois. Herra antoi, Herra otti, kiitetty olkoon Herra. Politikka on yhteisten asioiden hoitoa. Se on myös taistelutanner, jossa aitaa ja ihmistä kaatuu. Sellainen on myös uusi vuosi. Uudet ja vanhat ongelmat ovat ovellamme. Osan ongelmista ratkaisemme. Maailma on levoton, on aina ollut. Sinne, sekaan vaan. Elämä on elämistä varten. Pitää elää niin, että myös tuntee elävänsä. Pahuuteen sortunut ihminen on sisäisesti heikko. Siksi taistoon hyvän puolesta. Myötämielellä uuteen vuoteen, uusia voittoja ja tappioita kohti, siitä se elämän koko tosikuva syntyy. Elä rohkeasti.
EU – Eroon Unionista
EU iskee taas. Nyt ei saa enää mainostaa Kotimaisia kasviksia. Kyllä nyt pahuutta kitketään oikein olan takaa. Vapaa kilpailu sisämarkkinoilla muka häiriintyy. Hyi Fan. Komissio rynnisti ratsuväen lailla epäjumalan avuksi. EU:lla on jo viimeinen väri tukassa.Yhä hullummaksi menee, kun hauta lähenee. En ole tarvinnut Europan Unionia mihinkään. Osataan sitä kotimaassakin. Joukko houkkia haluaisi kieltää lakupiiput. EU:n esimerkki innoittaa. Perussuomalaisten on koottava vaaliohjelmaansa kaikki EU:n päättömyydet. EU:lle, kuten muillekin diktatuureille on naurettava päin taulaa. Julkisesti ja ääneen. Ja paljon. Suosi suomalaista – osta kotimaista! Koskahan EU tulee pistämään hilut kinttuihin moiselle kansankiihottajalle? Ja äänestä Perussuomalaista!
Rauhallista Joulua
On aika rauhoittua ja pysähtyä. Juhla luo arjelle merkityksen. Rauhallista Joulua kaikille plokin lukijoille. Jatkoa seuraa, jos Luoja suo. Jumala syntyi ihmiseksi, jotta meillä olisi tulevaisuus ja toivo. Se on Uskon asia, ydin. Pax Vobiscum.
Leimat lentelevät
Perussuomalaisten vaalivoitto kunnallisvaaleissa on todella hermostuttanut vanhat ja väsyneet puolueet. Paavo Lipponenkin höyrähti. Olen viime viikkoina ollut kepin nokassa milloin mistäkin syystä – kerran ihan omasta syystäni. Leimat lentelevät, uusin vouhotus on fasismin ulvonta. Olen yksi tämän puolueen neljästä perustajajäsenestä. En ole fasisti, rasisti tai kommunisti. En ole ääri-ihminen. Olen nostanut muutamien muiden kanssa tämän puolueen nollasta nousuun. Tiedän miten se on tehty ja millä moraalilla. Puolueen puheenjohtajana olen ollut pian 12 vuotta ja haluan jatkaa. Puoluejohtajan tärkein ominaisuus on kestää henkistä epämukavuutta. Sitä, että joutuu syytetyksi aiheetta ja aiheesta. Tämä kestetään. Olen nähnyt yhden puolueen konkurssin, tuntenut sen nahoissani, maksanut sen hinnan mikä maksaa piti. En anna ääri-ilmiöille tuulensuojaa. Ne, jotka miekkaan tarttuvat, ne miekkaan hukkuvat, ihan ilman Timo Soinia. Jos sanoma ja sanoja eivät kestä, ne sortuvat. Sanon suoraan mitä ajattelen. En pidä kommunismista, en pidä natsismista, ne ovat saman pimeän pakanuuden lapsia. Olen Israelin ja juutalaisten ystävä. En siedä ihmisvihaa. Kaikki, jotka minut tuntevat, tietävät tämän. Minun johdollani Perussuomalaisista ei tule ääripuoluetta.
Timo Soinin moraali kiinnostaa
Olen hyvilläni ja erittäin otettu siitä, että moraalini kiinnostaa laajalti niin oikeusoppineita, toimittajia kuin eduskuntakollegoitanikin. Miksi? Siksi, että toimillani ja mielipiteilläni tuntuu olevan todellista merkitystä suomalaisessa politiikassa. Olen iloinen, että politiikka alkaa jälleen kiinnostaa. Minä puhun politiikkaa. Olen politiikan ammattimies. Puhun asioista niiden oikeilla nimillä ja kansa tuntuu ymmärtävän. Keskustelu jatkukoon. Samoin moraalini analysointi.
Pieni Irlanti Nagani otsalla
Irlanti pakotettiin uuteen kansanäänestykseen. Samasta, jo kerran hylätystä sopimuksesta. Tämä on ”EU-demokratiaa” pahimmillaan. Tuoreessa muistissa on, että Alankomaat ja Ranska hylkäsivät EU-perustuslain kansanäänestyksessä. Sopimuksen nimi muutettiin, keskeinen sisältö pysyi samana ja katso ihmettä: Se oli ”eri sopimus” ja sitä ei enää alistettu kansanäänestykseen. Sillä kansa voi ”äänestää väärin”. Englannin pääministeripuolue, ”Työväenpuolue”, söi sanansa ja perui jo lupaamansa kansanäänestyksen EU-perustuslaista. Irlanti äänesti EI. EU-demokratiassa kyllä merkitsee kyllä ja EI merkitsee, että äänestetään uudestaan niin kauan, että vastaus on kyllä. Tämä on Nagani otsalla ’”demokratiaa”. Olen miettimässä asettuako protestiksi tälle EU:n räikeälle demokratiapilkalle ehdolle alkukesän EU-vaaleissa. En ottaisi paikkaa vastaan. Yksi asia sillä Suomessa saavutettaisiin; tiedettäisiin, mikä on EU:n perustuslaki. Ehdokkuuteni pakottaisi vanhat puolueet kimppuuni. Syntyisi todellinen EU-keskustelu. Sitä Kepu, SDP ja Kokoomus eivät halua. Mietin asiaa muutaman viikon. Toivottavasti sillä välin suomalaiset tiedotusvälineet esittävät ne ”tyhmät” kysymykset, joihin tarvitaan vastaus. Tässä pari viiden pisteen vihjettä. Miksi Suomessa ja muissa EU-maissa ei tule uutta ratifiointikierrosta, jos kerran Irlanti sai muutoksia sopimukseen? Saiko Irlanti muutoksia sopimukseen? Jos ei saanut, niin miksi se sitten äänestää samasta, jo hylätystä, sopimuksesta toisen kerran? Äänestin vuonna 1994 Suomen EU-jäsenyyttä vastaan. Uusintakierrosta ei tule kuin ehkä Taivaassa? Tai ei nyt sentään. Taivaassa ei ole EU:ta, eikä EU ole taivas.
Ryhmäkuripuolue Vihreät
Jo on aikoihin eletty. Vaihtoehtopuolueena aloittaneet Vihreät ovat Suomen kovin ryhmäkuripuolue. Koijärvelta koipussiin. Siinä on koko vihreän teologian summa. Eduskunnassa äänestettiin eilen Merentutkimuslaitoksen pilkkomisesta. Päätös oli järkytys sekä merentutkimukselle että henkilökunnalle. On surkuhupaisaa, että moinen tuli mahdolliseksi vasta nyt kun vihreät VAIKUTTAVAT hallituksessa. Vihreät äänestivät rytinällä Merentutkimuslaitoksen historiaan. Vihreä kuri-ideologia on totta myös pääkaupunkiseudun kaupunginvaltuustoissa. Esimerkiksi Espoossa vihreää politiikkaa oli aikoinaan Espoon Sähkön myynti (silloin löytyi vielä yksi vastustaja). Ensi viikolla Espoossa päätetään Espoon Veden liittämisestä osaksi pääkaupunkiseudun vesi- ja viemärilaitosta. Vihreällä siunauksella. Miksi? Palvelujohtajan paikkaa pukkaa! Helsingin Vihreät mestaroivat mielellään myös muiden puolueiden nimitysasioissa. Melko alhaista. Kuinka hyvin Vihreässä eduskuntaryhmässä mahtaisi viihtyä ihminen, joka vastustaisi omantunnon syistä esimerkiksi ns. homoadoptiolakia? Tai ensi vaalikaudella esiin nousevaa ”kohdunvuokrausta”. Minulla on viiden pisteen vihje Suomen Keskustalle ja Kokoomukselle. Mikä puolue hallituskipeydessään ja ryhmäkuri-ideologiassaan hyväksyisi Vuotoksen altaan rakentamisen? Aivan. Kyllä puolue, joka voi jäädä hallitukseen, vaikka ydinvoimaa lisättäisiinkin, yhden uuden altaankin kestäisi? Suomeen on syntynyt uusi RKP. Kaikki käy, kunhan hallituspaikat säilyvät.
Linnan juhlat
Olin Linnan juhlissa seitsemättä kertaa. Aika ajoin minulta kysytään, että miksi aina osallistun. Siksi, että noudatan kutsua. Edustan myös poliittista eduskuntapuoluetta, jonka työt ja toimet ovat tuhansille ihmisille tärkeitä. Myös minulle. Pidän Itsenäisyyspäivää suuressa arvossa. Olen nyreissäni EU-jäsenyyden vaikutuksesta itsemääräämisoikeuteemme. En hyväksy EU:n lakien ensisijaisuutta kansalliseen lainsäädäntöömme nähden. Oliko Linnan juhlissa kivaa? Kyllä. Juhla antaa arjelle merkityksen. Suomi on juhlan arvoinen, puutteineen päivineen.
Lama
Lama on kirosana, jota ei saa sanoa. Sanon kuitenkin, lama. Se ei ole pelkkä taloudellinen käsite, joka kertoo, että tuotanto putoaa ja työttömyys kasvaa. Lama voi olla myös korvien välissä. Siellä se on vaarallisimmillaan. EU kehottaa elvyttämään. Pukki kaalimaan vartijana. Kreikan ja Italian talous on jo huutavan alijäämäinen, Kuka niille lainaa rahaa ja mihin hintaan. Silvio joutuu vippaamaan omasta pussistaan. Lamaa ei voida enää pitkään laittaa pelkästään amerikkalaisten ja islantilaisten merkonomijuppien piikkiin. Itävallassa ja Baltian maissa on tulossa esiin pankkikuplia. Eivät jää viimeiseksi. Kun ihmiset kautta EU:n huomaavan, että kaikki ei olekaan jenkkien ja turskansyöjien syytä alkaa lama. Tosi on.
Ajatuksia Adventtina
Kävin kirkossa hoilaamassa Hoosiannaa. Hyvää teki sekä äänelle että sielulle. Samalla oli mahdollisuus miettiä tehtyjä ja tekemättömiä. Mea culpa. Palautetta tulee näinä päivinä jopa enemmän kuin vaalien alla. Mitähän Perussuomalaisia ulkomaalaisvihamieliseksi leimaavat sanovat, kun kerron, että viikonlopun Ylen haastattelusta olen saanut lähes kaksikymmentä myönteistä palautetta ulkomaalaistaustaisilta ihmisiltä. Olen yllättynyt, kuinka kiukkuiseksi moni ihminen on mollaamisestamme tullut. Itse alkaa jo paatua, eikä viitsi moisesta edes suuttua. Vihreät naiset tekivät tutkintapyynnön Jussi Halla-Ahon kirjoituksista, siis kaksi vuotta vanhoista kirjoituksista, nyt vaalien jälkeen. He haastoivat Halla-Ahon. Nyt haastajat ja haastettu puivat asian keskenään. En siihen puutu sanomaani enempää. Se ärsyttää joitakin. Ei mahda mitään. En ole komenneltavissa. Ei se sitä merkitse, etteikö minulla mielipiteitä olisi. Kukko ei laula käskien, eikä Ilpo ilman rahaa. Perussuomalaisten kannatus on gallupin mukaan vaalien jälkeen jatkanut kasvuaan. Tällä kannatuksella Perussuomalaiset saavat EU-parlamenttiin yhden paikan. Vihreät vetävät niitäkin vaalivankkureita, ei tarvitse kuin rattailla istuskella. Kyynisempi ihminen voisi ajatella, että mitähän olisi maksanut jos tuon vihreiden Perussuomalaisille hommaaman palstatilan olisi rahalla joutunut ostamaan? Tänään oli myös Perussuomalaisten Uudenmaan piirin piirikokous. Väkeä oli niin, että seinät pullisteli. Perussuomalaiset saivat kunnallisvaaleissa Espoossa 11,6 prosenttia äänistä. Jos sama toteutuu ensi kerralla koko Uudellamalla, valitaan ensi kerralla Uudeltamaalta 4 Perussuomalaista kansanedustajaa. Nyt tätä Adventtiajattelu saa riittää, pitää varoa ylikuntoa. Iloista Herran odotusta kaikille. Uskoit Häneen sitten tai et. Meille kaikille käy uskomme mukaan.
Lontoo
Kävin Lontoossa. Kaukaa näkee paremmin lähelle. Pieniä ovat silakat joulukaloiksi. Pieni on myös Suomen kiinnostavuus maailman metropoleissa. No news is good news. Millwall voitti kotipelinsä 1-0. Olin lähes sankari itsekin. Siitä enemmän ensi viikonloppuna. Lontoo on kiehtova paikka – hyvässä ja pahassa. Maailma pienoiskoossa. Taivas ja helvetti. Olen vakuuttunut molempien olemassa olosta. Sekä ajassa että ikuisuudessa. A sort of homecoming. Eduskunta oli jauhanut sukupuolineutraalista avioliitosta. Mikä se on? En ymmärrä, en kannata. Avioliitto on miehen ja naisen välinen liitto. Katson asiaa sitten Lontoosta tai Helsingistä. Kai minulta kohta vaaditaan ”tilille” tästä mielipiteestä. Kaikin mokomin. Se on oma mielipiteeni, omassa plokissani. Tadaa.
Ei pidä provosoitua
Se, että politiikka ei ole yksinkertaista, ei merkitse sitä, etteikö poliitikko voisi olla yksinkertainen. Perussuomalaisten vaalivoitto ottaa lujalle. Timo Soinilla on politiikassa oma suunnitelma. Se takaa sen, etten ole osa toisten suunnitelmaa. En käy sotia, en uskonsotia enkä mielipidesotia. Tiedän miten Perussuomalaisia johdetaan. Minulla on siitä huomattava runsaan yhdentoista vuoden kokemus ja kentän tuki. Kun katsoo tähänastista toimintaani, voi ennakoida tulevaa toimintaani. Politiikassa on kysymys kyvystä kestää henkistä epävarmuutta. Kanttia kysytään ja tahto miehessä maksaa. Politiikassa pärjää, kun pitää ajatukset rehellisinä. Ei pidä provosoitua, vaikka provosoidaan. Mauno Koiviston viisasta neuvoa on syytä noudattaa.
EU-vaalit
Politiikka ei lopu koskaan ja aina on tulossa jotkut vaalit. Perussuomalaiset ovat nyt voittaneet monet vaalit peräkkäin ja nälkä kasvaa syödessä. Aion perusteellisesti paneutua EU-vaaleihin.Se onnistuu nyt hyvin vailla taakkaa omasta ehdokkuudesta. En ole EU-vaaleissa ehdolla. Pidän EU-vaaleja Perussuomalaisille tärkeänä, koska meillä on nyt selkeä tehtävä. Perussuomalaisten on luotava uskottava kanava kansalaisten kasvaneelle EU-kriittisyydelle. Uskottava kanava edellyttää hyvä ohjelman ja hyvät ehdokkaat. Paneudun molempiin. Perussuomalaisten on nyt kaikilla tasoilla uskallettava kasvaa kannatuksensa tasolla. Eduskuntaryhmä toimii hyvin ja sen tuloksekas toiminta on nostanut puolueen yleisuskottavuutta reippaasti. Kuntavaalit tekivät puolueestamme aidosti valtakunnallisen. Perussuomalaiset lähtevät EU-vaaleihin omalla, täydellä ehdokaslistalla. Ehdokaslistan pitää olla monipuolinen ja koko Suomen kattava. Siltä listalta on löydyttävä myös läpimenevä henkilö, joka pystyy viemään Viestimme EU:iin. Itsenäisyys on päivän lähempänä.
Parkaisuja Perussuomalaisista
Perussuomalaisten vaalivoitto saa aikaan kaikenlaisia parkaisuja. Niiden perässä juoksemisessa ei ole mitään järkeä. Kuntavaalit olivat Perussuomalaisilta läpimurto nimenomaan muiden puolueiden tajuntaan. Perussuomalaisten kannatus kansan keskuudessa on kasvanut tasaisesti ja jo pitemmän aikaa. Vaalitulos ei sinänsä vielä mittaa puolueen yleistä hyväksyttävyyttä. Se on rutkasti suurempi kuin suoraan vaaleissa mitattu kannatus. Perussuomalaisia ei voinut äänestää runsaassa sadassa kunnassa. ”Tyhjien” kuntien määrä vähenee selvästi seuraaviin kuntavaaleihin mennessä. Perussuomalaiset tekevät omaa politiikaansa. Totta kai meitä kiinnostaa, mitä meistä sanotaan. Emme kuitenkaan elä reagoinnista toisten sanomisiin vaan tuotamme oman poliittisen linjamme, niin Eduskunnassa kuin kuntavaltuustoissakin. Minusta tuntuu, että politiikassa olen nähnyt tämän ajan joskus ennenkin… vuonna 1983. Olin nuori SMP:ssa. Suuren vaalivoiton jälkeen SMP:stä tuli hallituspuolue.Yhtä äkkiä entinen ”hulinaliike, neuvostovastainen, ulkopoliittisesti epäluotettava, takametsien miesten puolue” olikin rakentava, parhaasta populistisesta perinteestä ponnistava tavallisten ihmisten puolue. Leimakirves Perussuomalaisia kohti viuhuu ankarasti. Ei haukku haavaa tee. Yleensä sanomiset kertovat enemmän sanojasta kuin sanottavasta. Kun ajattelee Perussuomalaisten vaalien jälkeen saamaa ilmaisen palstatilan määrää, voisi mainosmies tokaista, että olisi tuonkin joutunut rahalla ostamaan. Monet huomioitsijat ovat kirjoittaneet, että Perussuomalaiset täytyy ottaa vakavasti. Totta kai, niin minäkin olen ottanut ja johtanut puoluetta 11 vuotta. Se on vaatinut paljon työtä ja yhteistyötä. Vakavasti on aivan eri asia kuin kuoleman vakavasti. Tosikot eivät politiikassa pärjää. Etenkin kaikille vihreille palstan lukijoille suosittelen tutustumista Osmo Soininvaaraan kirjoitukseen Suomen Kuvalehdessä 14.11. Saa sen muutkin lukea. Siinä oli punnintaa Perussuomalaisistakin.. Ei ole Soinin vaaraa.
Käyrän kurkun paluu
EU tekee sen itse. Minkä? Itsestään naurunalaisen. Nyt on oikein EU:n päätös siitä, että kurkut saavat taas olla käyriä. Parikymmentä vuotta meni moisen asian oivaltamiseen ja samalla poistuu 100 sivua säännöstekstejä. Voi laupias taivas. Pääministeri Matti Vanhanen kävi Moskovassa ja sai aikaan tuloksia puutulliasiassa. Hyvä. EU:n sosialistinen kauppakomissaari Petel Mandelsson laukkasi Moskovassa alvariinsa saamatta asiassa aikaan yhtään mitään. Taisi sosialistia kiinnostaa enemmän Bolsoin baletti kuin suomalainen metsäteollisuus. Kyllä se nyt tunnustettava, että Vanhanen toimi paremmin kuin EU. Niin optimistinen en toki tohdi olla, että Kepu tästä oppisi mitään yksittäistapausta enemmän. Kepu kiertää niin syvällä EU-urassa, että hieman vielä korvia näkyy. Käyrät kurkut ovat palanneet. Itsenäisyys on päivän lähempänä.
Muutoksen tuulet
Klapi on parempi, huomenna täysistuntoon. Kävin tänään eduskuntatalolla. Kirjepostissa oli viikon kökkö, sen purkaminen oli mieluisa homma. Kunnallisvaalivoitto oli tehnyt monen onnelliseksi, ilman nettiä ja sähköpostiakin. Sairauslomalla oli joku hetki aikaa funtsia menneitä vaaleja. Voitimme todella paljon. Vaalien voittaminen ei ollut kovin vaikeaa, kun tiesi mitä teki ja teki sen mitä tehdä piti. Perussuomalaisten vaalivoitto ottaa koville siellä ja täällä. Perussuomalaisilla on isompi valtuustoryhmä kuin pääministeripuolue Keskustalla niin Helsingissä, Espoossa kuin Vantaallakin. Espoossa Perussuomalaisten valtuustoryhmä on yhtä suuri kuin Keskustan, Vasemmistoliiton ja Kristillisdemokraattien yhteensä. Vasemmistoliittokin on henkitoreissaan pääkaupunkiseudulla. Punavihreys ei pelitä. Ei ole ihme, että Keskustan Seppo Kääriäinen puhuu sarana-ajasta. Muutokset tuulet puhaltavat. Seuraava tehtäväni on saada Perussuomalainen Euroopan Parlamenttiin. Ja sitä myötä Perussuomalaisuus Euroopan Parlamenttiin, niin kauan kuin sellainen Parlamentti pystyssä on. Sopiva haaste. Itse en ole ehdolla. Tarvitaan hyvä ehdokasjoukkue, jotta tavoite saavutetaan. Tarvitaan Perussuomalainen taistelu, murtumattomalta perustalta. — Barack Obama valittiin USA:n presidentiksi. Onneksi olkoon. Odotukset ovat valtavat, toivotan voimia ja varjelusta. — Taloudellinen taantuma on tosiasia. Perusasiat nousevat arvoonsa. Se on ihmiselle hyvä.
Pieni harmi
Elämässä on suuria voittoja ja pieniä harmeja. Tulehtunut jalka pitää minut viikon kotihoidossa, sairauslomalla. Palaan asiaan ja politiikkaan, kun pääsen töihin.
Perussuomalaisilla ei ole kiire mihinkään
Itseään kohtaan on vaikeata olla objektiivinen. Jokainen meistä selittelee omia tekemisiään ja sanomisiaan parhain päin. Se on kai luonnollista. Vaalivoitosta alkaa olla viikko aikaa. Tulos ylitti vajaalla prosentilla omatkin odotukseni. Mediassa on ollut monenlaista analyysia – asiasta ja asian vierestä. Vaalivoiton syyksi on tarjottu ”muukalaisvastaisuutta”. Perussuomalaisilla ei ollut muukalaisvastaista kampanjaa. Vedin viimeisen kuukauden aikana 94 tilaisuutta – kautta maan. Annoin puolensataa lehtijuttua. Kävin keskusteluja sekä äänestäjien että Perussuomalaisten ehdokkaiden kanssa. Luulen, että minulla voisi olla tietoa ja käsitystä siitä, miksi voitimme. Sen perään ei ole paljon kyselty. Punavihreät tinttarat tietävät totuuden ilman tietoa. Ehdokashankinnan valtaosan tekivät piirien ja osastojen aktiivit. Olin itse hyvin aktiivinen ehdokashankinnassa, luvut eivät tässä ole olennaista vaan laatu. Oikeusministeri Tuija Brax on tänään paikannut lausuntoaan. Hyvä niin. Fiksu myöntää virheensä ja se siitä. Sen sijaan on aivan turhaa odottaa mitään katumusharjoituksia punavihreän ajatusmaailman läpitunkemilta kolumnisteilta, joiden ennakkoluuloisuus ja muka tieto huutaa taivaaseen asti. Muutamat kommentaattorit ennustavat Timo Soinille vaikeita aikoja. Onhan se mahdollista. Vaikeuksista on kokemusta. SMP:n konkurssi, uuden puolueen aloittaminen muutamaan pekkaan nollilta ja epäonnistuminen vuoden 1999 eduskuntavaaleissa. Tämän kokeneena epäilen, että jään henkiin. Perussuomalaisilla ei ole kiire mihinkään. Me olemme jalat maassa olevaan porukkaa. Arkijärjen käyttäjiä. Me tiedämme, kuten myös Suomen kansa, että politikassa eivät taikurit pärjää. Me emme luvanneet pikaista parannusta tai rahaa sinne sun tänne. Me sanoimme, että tulossa on arkijärjen läpitunkemaa politiikkaa, jossa asiat pistetään tärkeysjärjestykseen, työ kunniaan ja perhe arvoonsa. Perussuomalaiset saivat runsaat 5 prosenttia annetuista äänistä. Lähes 95 prosenttia äänestivät muita puolueita. Perussuomalaisten vaikutus Suomen politiikassa on huomattavasti saamaamme äänimäärää suurempi. On hyvin todennäköistä, että Perussuomalaiset olivat suurelta osin vaikuttamassa kolmen vanhan puolueen väliseen kannatusjärjestykseen. On myös selvää, että vihreiden ja Perussuomalaisten välille on syntynyt jännite. Se jännite on vihreiden synnyttämä. On hyvin todennäköistä, että ensi eduskuntavaaleissa mainitut puolueet kamppailevat samassa kokoluokassa. Perussuomalaisilla on nyt enemmän kuntavaltuutettuja kuin vihreillä. Eduskuntavaaleihin on noin 2,5 vuotta aikaa. Kiirettä ei ole. Jos uskaltaisin ennustaa; seuraava gallup näyttää Perussuomalaisille selvää nousua. Miksi? Niin, mietitäänpä sitä yhdessä tahoillamme. — Keskusta ja SDP ovat pohtineet vaalitappionsa syitä. Keskustalla oli omasta mielestään viestintäongelma. SDP:lla ei omasta mielestään ollut tarpeeksi ehdokkaita. Hei, come on, eikö niiden politiikan sisällössä ollut mitään vikaa? Tuolla analyysitasolla torjuntavoitot jatkuvat.
Paluu arkeen
Vaalit on mukavampi voittaa kuin hävitä. Kokemusta on molemmista. Ennustin Perussuomalaisliie julkisuudessa 4,6 prosentin kannatusta, sillä irtosi voitto Väli-Suomen median vaaliveikkauksessa. Pärjäsimme vielä rahtusen paremmin. Miksi? Vaalikampanja onnistui, ehdokkaat tekivät rajusti töitä, ehdokasasettelu oli hyvä ja puolue oli ylittänyt uskottavuuskynnyksen. Piru asuu yksityiskohdissa. Siksi ei ole tarpeen, eikä järkevääkään tuijottaa silmiään sokeaksi johonkin yksityiskohtaan. Vaalivoitollamme on monta selittävää tekijää. Olin melko varma, että tulos on tämänkaltainen, kun ehdokasasettelu valmistui ja varmistui. Timo tuntee kentän ja kenttä tuntee Timon. Maakunnissa on Perussuomalaisilla ollut murtumaton perusta jo pitkään. Nyt siellä pitkään puurtaneet ”kenttäjyrät” saivat palkintonsa. Nimet Petri Kokko, Paavo Arffman, Juhani Hannula, Juhani Pilpola, Hannu Meriläinen, Pauli Ruotsalainen, Liisa Salmi, Pentti Tuomi, Harri Kerijoki ja kumppanit, muutamia mainitakseni, eivät sano suurelle yleisölle juuri mitään, mutta ovat nyt valtuutettuja. He pystyvät hyppäämään valtuutetun kenkiin joustavasti. Meillä on piireissä ja puoluehallituksessa runsaasti kokemusta ja poliittista osaamista. Sillä on nyt kysyntää. Lautakuntapaikkaneuvottelut ovat jo käynnissä. Osa Perussuomalaisten menestyksen ”salaisuutta” on se, että kaikkia omia asioita ei toitoteta julkisuudessa. Teen yhteenvedon vaalimenestyksestämme puoluehallituksen kokouksessa 6.11.2008. Nyt palaan arkeen eli annan raakasti rassatulle kropalleni hieman lepoa. Meillä ei ole kiire mihinkään. — Oikeusministeri Tuija Braxin ulostulo eilisissä tv-uutisissa oli rimanalitus. Perussuomalaisten kannatuksen nousu saa aikaan ihmeellisiä tulkintoja ja kannanottoja. Perussuomalaisia saa ja voi arvostella. Sama koskee meidän jäseniä ja valtuutettuja. Perussuomalaisen puolueen linjan määrittävät puoluekokous ja viralliset ohjelmat. Toimeenpanijana on puoluehallitus ja puheenjohtaja antaa viralliset lausunnot. Arkinen ja toimiva malli. Perussuomalaisten ei pidä ylireagoida muiden provosointeihin. Viime eduskuntakaudella minua vaadittiin säännöllisesti ”tilille” Tony Halmeen asioista. Tonyn epäonnistumisella elämöinnin tarkoitus oli heikentää Perussuomalaisia. No, tulokset tiedämme. Meille heitetään nyt milloin mitäkin poliittista puruluuta kommentoitavaksi. Tämän päivän kohuotsikot kääritään huomenna kalapaperiksi. Tärkeintä on hyvä arki. Niinkö se vasemmiston hokema meni? Johan sokea kanakin jyvän löysi. Se pitää paikkansa.
Kiitos
Kyllä Kansa Tietää! Kiitokset ehdokkaille ja äänestäjille. Matka jatkuu – tieuran suunnassa.
Se on siinä
Kierros ja kylvö on tehty pitkän kaavan mukaan. Huomenna korjataan sato. On levollinen olo. Kaikki on pelissä. Tästä miehestä ei enempää olisi irronnut. Olen tyytyväinen näkemääni ja kokemaani. Mistään ei opi politiikasta niin paljon kun kiertämällä raakasti kenttää. Siellä oppii ja otellaan. Kannatuksemme ja sitä myöten vastustuksemme kasvaa. Perussuomalaisten todellinen läpimurto on nyt kansan käsissä. Olen tyytyväinen, jos saamme ansiomme mukaan. Kävi miten kävi, olen todella ylpeä ehdokkaidemme tekemästä työstä. Työtä on tehty enemmän kuin koskaan. Niukoilla taloudellisilla voimavaroilla saimme vanhat puolueet haastettua. Perussuomalaisia ei kukaan enää aliarvioi. Menen äänestämään heti aamusta. Uskon lujasti ääneni voimaan. Käytä ääntäsi, Perussuomalaiset saavat sen kuulumaan.
Raaka lyönti kalkkiviivoilla
Minua harmitti keskiviikkoiltana ja osan eilistä päivää, nyt potutus on hellittänyt. On viileän analyysin paikka. Asiayhteyksistä irrotetuilla kommenteilla minua ja Perussuomalaisia lyötiin MTV3:n vaalikeskustelussa rasistikortilla kuin vierasta sikaa. Iltasanomien tenttiarvostelussa toimittaja Eija Kallioniemi totesi, että näkyi että aihe sattui. Niin sattui. Olen kiertänyt maata kuin Jerusalemin suutari ja sain yhdessä aktiivisen kenttäväen ja ehdokashankkijoiden kanssa kasaan 1 840 kuntavaaliehdokasta. Lisäys edelliseen ehdokasmäärään oli huimat 960 ehdokasta. Haluamme tuoda uusi tuulia ja uusia päättäjiä kuntavaltuustoihin – kautta maan. Kansanedustaja Pertti ”Veltto” Virtanen kysyi pääministeri Matti Vanhaselta Eduskunnan kyselytunnilla eilen seuraavaa: ”Joten kysynkin arvoisalta pääministeriltä, aikooko hän jatkaa eilisellä oikeudenmukaisella linjallaan ja panna ministeri Thorsin aisoihin ja lopettaa nämä puheet, perustuslakia noudattavan suomalaisen demokraattisen eduskuntapuolueen epäoikeudenmukaisen parjaamisen ja panettelun?” Pääministeri Matti Vanhanen vastasi: ”Kuuntelin eilen hyvin tarkkaan Perussuomalaisten puheenjohtaja Timo Soinin vastauksen, missä hän kertoi periaatteensa ja puolueensa periaatteet, ja totesin, että ne ovat periaatteita, joita kaikki eduskuntapuolueet ovat noudattaneet ja voivat ne varmasti allekirjoittaa.” Miehen puhetta pääministeri Matti Vanhaselta. Tältä osin asia on minun puolestani hallituksen ja Perussuomalaisten välillä loppuun käsitelty. — Itseensä ei koskaan pidä olla liian tyytyväinen, sillä joka itsensä ylentää, se alennetaan. YLEn vaalitentissä oltiin asialinjalla. Povitaskussani oli ”varmuuden vuoksi” ote eräästä tunnetun blogin keskusteluketjusta, joka osoittaa, että harkitsemattomia kommentteja , puhumattakaan asiayhteydestä irrotetusta kommentista, löytyy kaikkien puolueiden kannattajilta. Seuraavassa pieni koko kappaleen sisältävä arvoitus: Mistä mahtaa löytyä ja kenen kirjoittamana seuraava koko kappaleen luonnehdinta Timo Soinista: ”Soini puhuu yksinkertaisesti ja paljon toistaen. Hän tekee sen erittäin fiksusti, sillä se oikeasti toimii eikä kuullosta tyhmältä jankkaamiselta. Tässä mielessä hän on nerokas, kun otetaan huomioon ettei hän muutoin ole kauhean vetoava (katolinen, näyttää sialta, joskin fyysisen olemuksen suhteen miehillä on politiikassa huomattavasti pienemmät huolet.)” Tekstin kirjoittaja voi olla levollisin mielin. Ei tule jälkiseuraamuksia. — Myönteisyys rakentaa, kielteisyys supistaa. Olen ollut poliittisen puolueen jäsen vuodesta 1979. Ensimmäinen unelmani kaatui SMP:n konkurssiin vuonna 1995. Perustimme uuden, perussuomalaisuuden. Haluan raivata tietä ja olla antamassa tavalliselle ihmiselle väylän ja kanavan. Latu on nyt auki. Presidentinvaaleissa pärjäsimme hyvin. Eduskuntavaalit voitimme selvästi ja nyt teemme äänestäjien tuella läpimurtoa kuntavaltuustoihin. Politiikka on raaka laji, jossa tunto turtuu. Politiikkaa ei saa jättää psykopaateille, jotka eivät tunne mitään, eikä tomppeleille, jotka eivät ymmärrä juuri mitään. On kunniallista olla kuntavaaliehdokas.
Perussuomalaiset noteerataan
Tätä plokia on ilo kirjoittaa. Kävijämäärät ovat moninkertaistuneet. Kiitos luottamuksesta. Perussuomalaisten kannatus nousee roimasti edellisistä kuntavaaleista. Kannatuksen nousu on joltakin pois ja se joku hermostuu. Sellaista on politiikka. Eilen Eduskuntaan tuotiin massiivinen pankkien pelastuslaki. Hätää ei kuulemme ole. On täysin selvää, ettei 50 miljardin euron panostusta pelkastään ”varmuuden vuoksi” tehdä. Sanoin Eduskunnassa, että puhutaan pankkien pelastamisesta ja järjestelmästä. Ihmiset tässä pitää pelastaa. Viimeksi 1990-luvun alussa pelastettiin pankit ja tyhjennettiin velalliset. Monet ihmiset menettivät omaisuutensa ja mielenterveytensä, mutta ”järjestelmä” pelastui… tähän saakka. Ei ole montaakaan viikkoa siitä, kun monet pankit halusivat oikeuden YKSIPUOLISESTI nostaa korkojaan, mikäli ”tarvetta” ilmenee. Ennemmin maa repeää kun pankkiiri häpeää. —- Ei pidä provosoitua kun provosoidaan, opetti presidentti Mauno Koivisto. Viisas neuvo. Lähes ylivoimainen noudatettavaksi. Yhteen asiaan vastaan alempana hieman laajemmin, sillä etenkin karjalaisen siirtoväen ja heidän jälkeläistensä taholta tuli illalla paljon sähköposteja ja tekstiviestejä. Nyt Perussuomalaiset noteerataan. Vaalitenttiä oli palautteesta päätellen katsottu kohtuullisen runsaasti. Palautteen purkamiseen meni pari tuntia aikaa. Kiitokset kysyjille. Jutta Urpilainen ei pitänyt siitä, että muistutin SDP:n poistaneen varallisuusveron viime hallituskaudella. Faktaa, eikä fiktiota. Se antoi Urpilaiselle aiheen kysellä SMP:n, Perussuomalaisten ja Timo Soinin aikaansaannosten ja saavutusten perään. Laiska työnsä luettelee, mutta lyhyt tiivistys: SMP piti merkittävällä tavalla yllä demokratiaa Suomessa 1970-luvulla, jolloin Suomen kansalta Eduskunnan enmmistön toimesta poikkeuslailla vietiin äänioikeus presidentinvaaleissa. SMP puolusti kansanvaltaa ja äänioikeutta. Veikko Vennamon työ ja saavutukset karjalaisen siirtoväen auttamisessa ovat merkittävät. Tälle työlle on Karjalan Liiton toimesta käynnissä muistomerkkihanke asutusmuseon yhteyteen Lapinlahdelle. Perussuomalaisten kansanedustaja Raimo Vistbacka oli aikanaan liikenneministerinä päällystämässä teitä myös Urpilaisen vaalipiirissä sillä seurauksella, että hän sai lisänimen ”sorateiden sankari”. Timo Soinin aloitteesta hyväksyttiin Espoossa kehitysvammaisten työosuusrahaan 30 000 euron korotus. Pienehkö summa, mutta suuri periaatteellinen tunnustus. Yhtenä Perussuomalaisen puolueeen neljästä perustajajäsenestä pidän merkittävänä saavutuksena, että vuonna 1995 nollasta lähtenyt puolue sai viime eduskuntavaaleissa yli 112 000 ääntä. —- Kuntavaalien tulos ratkaistaan kunnissa. Perussuomalaiset ehdokkaat ovat liikkeellä ahkerasti vaalipäivään asti. Suurin osa äänistä on vielä antamatta. Perussuomalaisten kannatus on noussut. Pientä epävarmuutta väitetään olevan äänestysvarmuudesta. Nyt kaikki kannattajat äänestämään niin poliittinen painoarvomme kasvaa ja sinun äänesi kuuluu paremmin. Käytä Sinäkin ääntäsi ja kannusta muitakin käyttämään omaansa. Vain annetut äänet lasketaan. — Vaalit voittaa yleensä puolue, josta puhutaan. Perussuomalaiset ja Timo Soini ovat nyt monenlaisen luupin alla. Kyllä sillä väliä on mitä puhutaan ja kyllä nyt puhutaankin. Politiikassa tulee välistä lunta tupaan ja jäitä porstuaan. Se on merkki siitä, että noteerataan. Kun politiikassa oikein tulee lyödyksi, kannatus yleensä kasvaa. Perussuomalaiset on tällä hetkellä Suomen kiinnostavin puolue. Se kiinnostaa niitäkin, jotka eivät Perussuomalaisia äänestä. Hekin työntävät vaalivankkureitamme.
Lopullinen läpimurto?
Kuntavaalit ovat paikallisvaalit. Tästä huolimtta näihin kuntavaaleihin liittyy paljon latausta ja yleispoliittista merkitystä. Tupu, Hupu ja Lupu -puolueet mittaavat keskinäistä nokkimisjärjestystä. Sillä taas on merkitystä etenkin Jutta Urpilaisen ja Matti Vanhasen asemaan ja poliittiseen tulevaisuuteen. Peli on raakaa. Hävisin itse puheenjohtajana ensimmäiset eduskuntavaalini vuonna 1999. Sain lähes 3 400 ääntä, mutta en päässyt Eduskuntaan. Arvaa harmittiko? Kyllä. Luovutinko? En. Tuolloin kritiikkiä tuli, mutta Seinäjoen puoluekokousväki valitsi minut yksimielisesti jatkamaan puheenjohtajana – puolueemme selkäranka näki pidemmälle. Nyt on takana kahdet voitetut eduskuntavaalit ja edessä voitolliset kuntavaalit. Presidentinvaalit olivat merkityksellinen askel sekä Perussuomalaisille että minulle. Kuntavaaleissa Perussuomalaiset tekevät merkittävän läpimurron kuntavaltuustoihin – kautta maan. Lopullinen läpimurtoko? Mikään ei ole lopullista, mutta olen tyytyväinen siitä, että moni perussuomalainen saa nyt todellisen mahdollisuuden tulla kuulluksi ja pääsee vaikuttamaan. Piipahdin eilen Joensuussa. Olin todella mielissäni tavatessani Pohjois-Karjalan aktiivejamme. Hienoa porukkaa, suuren sydämen sivistyksen ihmisiä. Olen kutsumuskansanedustaja. Teen tätä hommaa, koska pidän siitä, vaikka se on välistä raskasta. En pelkää ihmistä. En pientä, enkä isoa. Puheenjohtajana ei pysty joka hetki olemaan ”kiva kaikille”. Politiikka ei lopu koskaan. Siksi kannattaa iloita jokaisesta onnistumisesta. Tänään on viimeinen ennakkoäänestyspäivä. Itse äänestän varsinaisena vaalipäivänä. Perussuomalaisten ehdokkaille ja kannattajille sanon kannustavasti, että tehkää töitä vaalipäivään saakka. Saamme aina varsinaisena vaalipäivänä enemmän ääniä kuin ennakkoäänestyksessä. Jokainen ääni on arvokas.
Thors työntää vankkureitamme
Tiukka päivä takana. Nurmijärvi, Sipoo, Porvoo ja Mäntsälä. Jokaiseen näistä kunnista tulee vähintään yksi kunnallinen Perussuomalainen valtuustoon, Porvooseen varmuudella monta. On ilo käydä hyvin järjestetyissä tilaisuuksissa. Olin maatilavierailulla kummitilallani Porvoossa, kun media alkoi ahdistella kesken kaiken. Ministeri Astrid Thors on Aamulehdessä puhunut läpiä päähänsä ja minulta kysyttiin kommenttia. Tilanne on herkullinen, kun Timo Soini vetää ja Astrid Thors työntää Perussuomalaisten vaalivankkureita. Rouva ministeri tarjoutui määrittelemään Perusuomalaisten linjaa. Pieleen meni, emme me ketään vihaa. En ala äyskäröimään RKP:n vuotavaan ankkalammikkoon lisää vettä. RKP:n ja Thorsin tavoite eittämättä on, että me alamme tuhlaamaan ruutiamme ahtaaseen kielipuolueeseen, jonka suvaitsevaisuuskäsitys on todennettavissa kunnissa, jossa on RKP:lla vahva asema. Pitkän ja kovan kokemukseni perusteella tiedän, että Perussuomalaisista tulee näiden kuntavaalien suurin voittaja. Antaa kansan päättää prosentit ja paikat. Perussuomalaiset ovat vasta taipaleensa alussa, takana on 13 vuotta. Savon Sanomien gallupissa ennakoitiin Perussuomalaisille Kuopion kaupungissa 7,5 prosentin kannatusta. Lauantain Kainuun Sanomat ennakoi läpimurtoamme Kainuun maakuntavaltuustoon. Vähempikin hermostuttaa Ankkalammikon väkeä. Olisihan se noloa, että kuntaliiton hallitukseen RKP:n sijasta nousee Perussuomalaisten edustaja. Huomenna menen Joensuuhun. Poliittista evankeliumia Pohjois-Karjalaan.
Tunnelmia vaalikentiltä
Uskon Perussuomalaisten läpimurtoon myös Tuusulassa. Aamu alkoi sieltä. Pippurinen ehdokaskolmikkomme Ville, Heta ja Jari auraavat tietä. Vastaanotto oli hyvä ja teemme hartiavoimin työtä kunnallisen perussuomalaisen valitsemisen puolesta Tuusulan valtuustoon. Päivä jatkui Jakomäessä. Väkeä oli kuin Lipin pirua. Perussuomalaiset ehdokkaat ovat todella liikkeellä Helsingissä. Nelosen uutiset kuvasi osastoamme ja sinne Arhinmäen Paavokin suunnisti. Pääsi uutisiin ja hyvin puhui hänkin, mutta äänet ropisevat Jakiksessa Perussuomalaisten koppaan. Olen ylpeä omistani. Leppävaaran markkinoilla oltiin kotikentällä. Espon Sähkö, Espoon Veden mahdollinen myynti, kaupunginherrojen ja rouvien sijoitusseikkailut saivat äänestäjien sapen kiehumaan. Kokoomuksen tomppelimainen talouslinja ei saa jatkua Espoossa. Espoolaiset ehdokkaamme tekevät hartiavoimin töitä ja toivon heistä vankkaa ja sankkaa ryhmää kaupunginvaltuustoon. Huomenna paukaisen Nurmijärvelle, Sipooseen, Porvooseen ja Mäntsälään. Pyylevä puheenjohtaja ei ole ainakaan laiska, muita vikoja voi olla. —- Jalkapallosuosikkini Millwall kukisti kärkipään kamppailussa Leedsin numeroin 3-1 jäätyään ensin tappiolle. Kuuntelin puhelimessa euforisessa tilassa viimeiset viisi minuuttia livenä fanien mekastusta The New Denillä. Kiitos Kimille Lontooseen. Illan Uutisvuodossa kilpailen Stan Saanilan keralla Jari Tervon ja Vappu Pimiän kanssa. Vappu on valoisa persoona. Timo Soini on romanttisimmillaan seitsemän vuoden kuluttua, todistaa Vappu. Kyllä ainakin siihen asti pitää sinnitellä.
Ryhmäkuri ja itsekuri
Perussuomalaisessa eduskuntaryhmässä ei ole ryhmäkuria. Perussuomalaisten valtuustoryhmissä ei ole ryhmäkuria. Saako jokainen ryhmän jäsen toimia miten haluaa? Periaatteessa kyllä, kunhan ryhmäkokouksessa etukäteen kertoo asiaa käsiteltäessä, että on eri mieltä ja toimii sen mukaan. Kuinka usein näin tapahtuu? Ei kovin usein. Eduskuntaryhmässä olemme 90-95 prosenttisesti samaa mieltä. Ryhmäkurikielto ei merkitse anarkiaa. Se vaatii itsekuria. Itsekuri merkitsee sitä, että ymmärtää että on politiikassa etupäässä antamassa, eikä saamassa – antamassa panoksensa, aikansa ja kykynsä yhteiseksi hyväksi. Onko se mahdollista, että puolueen puheenjohtaja jää eduskuntaryhmässä vähemmistöön? On se ja on niin käynytkin. Jos asia on vähämerkityksinen tyydyn porukan päätökseen, jos asia on merkityksellinen, kuten minulle esimerkiksi elämän pyhyys on, en tee kompromissia. Puolueen puheenjohtaja, piirijohtaja, osaston puheenjohtaja, vaalipäällikkö tai muu merkittävä poliittinen toimija on hoitamassa merkittävää luottamustehtävää, johon porukka on valinnut. Se vaatii itsekuria. Johtaja ei saa pettää joukkojaan, eikä paimen laumaansa. Kapteeni on viimeisenä komentosillalla ja niin pitää olla. Vapaus merkitsee vastuuta – itsestä ja muista. Luotan siihen, että perussuomalainen päättäjä tietää mitä tahtoo ja vastaa siitä. Joskus on oltava vastakarvaan jopa omassa porukassa. Vielä useammin on oltava etulinjassa puolustamassa omaa porukkaa. Tärkeintä on pitää ajatukset rehellisinä.
Nuorisojärjestö
Vilkaisin kotiin tultuani nuorten vaalikeskustelua. Perussuomalaisten nuorten puheenjohtaja ja osa-aikainen avustajani Vesa-Matti Saarakkala pärjäsi hyvin Mieleeni nousivat ajat oman nuorisojärjestöni puheenjohtajana ja toimijana. Meillä oli SMP:ssa todella kova joukko nuoria mukana 1980-luvulla. Minä jäin politiikkaan, monet muut aktiivit hankkiutuivat muille elämän aloille. Leipä ja perhe tulivat kuvaan mukaan. Presidentinvaaleista 2006 lähtien vanha jengi on hakeutunut yhteen. Meitä on nyt parikymmentä sen ajan aktiivia Perussuomalaisten listoilla kuntavaaliehdokkaina. Meistä tuli lääkäreitä, kamreereja, yrittäjiä ja duunareita. Ja yksi kansanedustaja. Monesta tulee nyt valtuutettuja. Nuorena solmitut ystävyyssuhteet kestävät. Tiedät, että voi luottaa ja että olet luotettava. Vierailin tänään Vaaliradioissa. Haastattelu oli engerlandin kielellä, juttu sujui mukavassa seurassa kivasti. Kuulijoitakin oli, koska palautetta tuli. Ääniä saa Suomessa myös englantia puhumalla. Nuorena kuuluu olla radikaali. Se ei kuitenkaan merkitse, ettei puheistaan joudu vastuuseen. Pitää joutua. Olin Veikko Vennamon opissa nuorena miehenä 7 vuotta. Höykytys oli kovaa. Siitä opin ja oppi on hyödyksi joka päivä. Nuorisojärjestössä opin uutta, mutta ennen kaikkea lojaalisuutta ja uskollisuutta. Minkä nuorena oppii, sen vanhana taitaa. Ehkä jopa keski-ikäisenä. —- Äänestys on käynnissä. Koppa ropisee.
Pieni ilo ja haikea muisto
Aamu alkoi parturikäynnillä. Katriina on ammattilainen ja perussuomalainen. Iltapäivällä sain suru-uutisen vanhan lukion aikaisen luokkakaverini kuolemasta. Meitä oli lukion ekalla luokalla neljä Timoa. Nyt Räidä on poissa. Tuli ikävä. Iänkaikkisen Isän helmassa on tilaa. RIP. Lukioaika oli minulle merkityksellistä aikaa. Tunnetta oli pinnassa ja pinnan alla. Liityin SMP:n jäseneksi lukion ekalla 1979. Kiitollisena suomalaisesta demokratiasta totean, että huomenna alkaa ennakkoäänestys. Äänesi voit antaa vain sinä itse. Äänen antaminen on itsensä arvostamista.
Perussuomalaisten salaisuus
Perussuomalaisten kannatuksen nousu saa aikaan monelaista spekulointia, tarkastelua ja hermostumista. Mikä on Perussuomalaisten salaisuus? Eihän se mikään salaisuus ole, jonka kaikki tietävät. Perussuomalaiset ovat saaneet vahvistaa perustaa, tehdä työtä ja kasvaa rauhassa. Sinulla on oltava oma suunnitelma tai olet osa toisten suunnitelmaa. Perussuomalaiset puhuvat politiikkaa kansan kielellä, arkijärjestä käsin. Linjauksemme perustuvat käytännön elämään, eikä harmaaseen teoriaan. Timo Soinin osuutta puolueen nousuun toitotetaan joka paikassa. Se on tarkoituksenhakuista. Nostatetaan kuin pullataikinaa, päämääränä on saada aikaan kyllästymisreaktio. Suomalaista ihmistä potuttaa se, että joku on suuna ja päänä joka paikassa. Olen julkisuudessa vain työni kautta. Perussuomalaisilta kysytään mitä te olette saaneet aikaan? Se, että kysytään merkitsee että noterataan. Eihän Perussuomalaisia tarvittaisi, jos vanhat puolueet toimisivat ja olisivat ajan tasalla. Kuntavaalit ovat tärkeä välitavoite. Näemme missä mennään ja ketkä nousevat. Perussuomalaisia seurataan ja tutkitaan tarkasti. Pian joku pääsee maisteriksi tai peräti tohtoriksi tutkimalla Perussuomalaisia ja Timo Soinia. Me pidämme huolen siitä, että tutkittavaa riittää. —- Sunnuntai-iltaisin TV 1 kanavalla pyörii Fitz ratkaisee. Se on jyrkkää tavaraa. Messua ei voi pitää ilman pappia. Puolue tarvitsee puheenjohtajansa.
Kouvola
Hyvin meni Kouvolassa. Väkeä Perussuomalaisten kojulla oli läpi aterian kuin helluntaiepistolassa. Paikallinen aviisi Kouvolan Sanomat oli teettänyt uutta Kouvolaa koskevan gallupin. Perussuomalaisten kannatus oli 5,0 prosenttia. Suurempi kuin vihreiden ja Vasemmistoliiton. Uuteen valtuustoon ko. kannatuksella irtoaisi 3 paikkaa, eikä neljäskään ole kovin kaukana. Tuntuma ja tunnelma ovat hyvät. Nyt on painettava täysillä vaalipäivään asti. Perussuomalainen ehdokasnippu on yhtenäinen ja kova tekemään vaalityötä. Se tuo tulosta. Kouvolan erikoisuus on, että pääasiassa SDP:n tahdosta siellä ei ole katukuvassa ollenkaan puolueiden julisteita. Niitä ei kuulemma tarvita. Outoa demokratiaa, ellei peräti sosialidemokratiaa. Kauniaisista Kouvolassa ei puhuttu yhtään sanaa.
Kauniainen
Keskusta haluaa pakkoliittää Pelkosenniemen Kemijärveen. Kokoomus haluaa karsia Suomen kuntakenttää raakalla tavalla. Samaa mieltä Kokoomuksen kanssa on SDP. PARAS-hankekin velvoittaa yhteistyön lisäämiseen. Mutta aina poikkeus tarvitaan. Keskellä Espoota on rikas Kauniainen, jonka ”itsenäisyyttä” vanhat puolueet kilvan varjelevat. Olisivat mieluimmin huolissaan Suomen itsenäisyydestä. Enemmän Kauniaisilla on vaikutusvaltaa pääkaupunkiseudulla kuin Suomella EU:ssa. Sohaisin Helsingin Sanomien Espoon panelissa Kauniaisten ampiaispesää sen verran julkisesti, että palautetta tulee. Olen tänään jo saanut sekä ruusuja että risuja. Hyvä niin, mielipide on ymmärretty. —- Huomenna lähden Kouvolaan, johon on liitetty Anjalankoski, Valkeala, Kuusankoski, Elimäki ja Jaala. Siellä on tiedossa kiihkeät vaalit ja Perussuomalaisilla hyvä lista. Mitähän siellä funtsitaan Kauniaisesta? Otan selvää.
Perusasiat nousevat
Arkijärjellä pärjää pitkälle. Taas on käsillä se aika, jolloin hölmöt erotetaan heidän rahoistaan. Nyt niin käy monille muillekin. Eliitti vauhkoaa pankkijärjestelmän pelastamisesta. Kuka pelastaisi ihmiset? Perusasiat nousevat. Omavaraisuus nousee arvoonsa, samaten ystävät ja perhe. Isänmaa, ja äidinkieli, niistä meidät tunnistaa. Myllerrys on täällä. Tässä tilanteessa oman äänen käyttämisen ja äänen antamisen luulisi kiinnostavan. Miksi? Siksi, että voit vaikuttaa siihen ketkä nostavat Suomea jaloilleen ja millä arvoilla. Tässä tilanteessa tosimiesten ja tosinaisten arvo nousee. Peilipallon alla pilkkuun asti hyppelevät meklarit ja pintapimut eivät kelpaa roolimalleiksi Mistä lähdetään? Siitä, että Sana pitää.
Brio – pienen ihmisen ilo osata
Aikanaan tiettyjä leluja mainostettiin otsikon mukaisella tekstillä. Se on ollut yksi lemppareistani silloin, kun asiat tuntuvat onnistuvan. Eilinen vierähti Jyväskylässä, Jämsässä ja Jämsänkoskella sekä junassa. Jyväskylään lensin samalla koneella presidentti Martti Ahtisaaren kanssa. Siinä lentelivät isänmaan sinessä sekä presidentti että presidenttiehdokas. Aika presidenttiehdokkaana oli mahtavaa, samaa kiertämistä kansan syvien rivien keskuudessa kuin nyt. Mieleen tuli tapaaminen eräällä torilla. Muuan kokoomusaktiivi sanoi minulle, ettei minusta voi tulla presidenttiä. Sanoin, että kyllä voi, mutta sinusta ei voi. Minä tarvitsen vain 1,7 miljoonaa ääntä, sinä et ole ehdokkaana, joten sinua ei voida valita. Äijääkin nauratti. Jämsän seudun vierailusta vastasi vanha ystäväni ja SMP:n aikainen taistelija Pekka Kataja. Pekka kokosi meille uuteen Jämsään erinomaisen listan. Vaalikierros huipentui Jämsänkosken Nesteelle, jossa pienen politiikkapläjäyksen ohessa annoin V4-vihjeet Lahden kierrokselle. Kiinni napsahti ja kerroin oli 1187. Brio. Paluumatkalla junassa tapasin yliopistoaikaisen lehtorini Sakari Hännisen. Terävä kaveri – yksi niistä, jotka pitävät yllä uskoani tutkimukseen. Tänään on taas uutta tiedossa. Aleksis Kiven patsaalla Helsingissä on alkuillasta helsinkiläisten ehdokkaiden teltta, sinne mennään jakamaan tämänpuolista evankeliumia. Huomenna ovat vuorossa Vantaa ja Espoo. Hesarin gallup lupasi Espooseen rökälevoittoa. Sanasta miestä sarvista härkää.
Tentti päivässä, kaksi parhaassa
Tänään oli vilkas päivä. Aamu alkoi MTV3:n Huomenta Suomessa kunnallisvaalitentin muodossa. Kirittäjinä olivat Lauri Karhuvaara ja Sanna Kiiski. Alkuun käsittelimme maailmantalouden kriisiä, joka kouraisee syvältä myös Suomessa. Maksajaa etsitään ja se on sama kuin EU:ssa. Sinä maksat! Ameriikassa kehitettiin rahastotuotteita, joita nyt globaalissa kapitalismissa maksamme kaikki. Tällä menoilla Kiina ostaa pian puolet Ameriikasta. On surkuhupaisaa, että raaka kapitalismi johtaa pankkisosialismiin. Sain vaalitenttiin todella runsaasti suoraa palautetta. Monistepino oli sen verran massiivinen, että sitä autoon kantaessani unohdin poplarin ja Millwall-huivini maikkarille. Eipä hätää. Barita Rosenström osoitti avuliaan luonteensa lisäksi logistiset lahjansa järjestämällä korkea tason kuriiripostilla takkini ja ennen kaikkea rakkaan huivini minulle Eduskuntaan. —- Toinen tentti oli Helsingin Sanomien järjestämänä ja tentaattorina toimi Leif Salmen. Takominen oli odotettua. Siinä oli kunnon iskujenvaihtoa, vaikka Tony Halmetta ei sanallakaan mainittu. Maahanmuuttoteema oli ennakoitu. Tässä Kinder-munassa ei ollut yllätystä. Vaikka vaalitentissä ei koskaan ole suorastaan kivaa, viihdyin Salmenin seurassa hyvin. Olisin viihtynyt pitempäänkin Sinisessä poplarissa ja kaulaliina rennosti rinnuksilla roikkuen kävelin Eduskuntaan. Kahden tentin miehen päivä oli kotimatkaa vailla. Nyt sekin on tehty – ilman ruuhkamaksuja.
Radio on oiva väline
Olin tänään Ylen radiotentissä. Ammattimiehiä molemmilla puolilla pöytää. Radiota kuunnellaan ja puhetta ymmärretään. Radio on oiva väline. Siellä ei ratkaise fasadi tai fööni. Ennen vanhaan puolueiden puheenjohtajat väittelivät myös radiossa. Se ei olisi hullumpi idea tänäkään päivänä. Kravatit ja piikkikorot menettäisivät merkityksensä. Kuka niitä tenttejä kuuntelisi? Tämän päivän palautteesta päätellen aika moni. Moni myös piti kuulemastaan.
Aikataulussa ollaan
Perussuomalaisten kannatus on kovassa noususssa. Vierailin Turussa ja Raumalla. Tilaisuudet olivat jymymenestys. Lukko tosin hävisi pelinsä ja potutus hellitti Salon seutuville saavuttaessa. Tässä vaalitaistelun vaiheessa pitää keskittyä olennaiseen. Oma asialista, oma linja. Perussuomalaisiin taotaan kilpailijoiden toimesta milloin mitäkin leimaa. Me emme ole oikealla, me olemme oikeassa. Olemme kaikin puolin aikataulussa. Kommunistien ja sosialistien hermostuminen saa seuraa. On mielenkiintoista mitä Kepu sanoo ja kenen suulla? Mistä erotat politiikan ammattilaisen ja amatöörin? Tiedät kyllä, kun vähän mietit. —- Helsingin sosialistien kuntavaaliehdokas Ville Jalovaara paheksuu blogissaan sitä, että minut on valittu valitsemaan vuoden kristillinen kirja. Tehtävä on minulle mieluinen ja arvostan sitä suuresti.Kirjavalintani julkaistaan Helsingissä Kirjamessuilla varsinaisena kuntavaalipäivänä 26.10.2008. Jalovaara oli huolissaan Timo Soinin saamasta ”ylimääräisestä” julkisuudesta. Olisikohan huoli ylimitoitettu? Sain viimeksi toimitetuissa eduskuntavaaleissa lähes 20 000 ääntä ilman minkäänlaista kirjamessujulkisuutta.
Päät kylmänä
Se, että on kuntavaaliehdokkaana ei merkitse sitä, että ehdokkaan täytyy vastata kaikkiin hänelle esitettyihin kysymyksiin. Ehdokkaan ei tarvitse sietää huutamista, haistattelua tai muuta sopimatonta käytöstä. Niin sanottu negatiivinen kampanjointi on ikävä kyllä osa vaalitaistelua. Omat teemat ja oma sanoma tuo tulosta. Kun itse vedät vaalivankkureitasi ja vastustaja vielä (usein haukkumalla ja siten nimeäsi esillä pitäen) työntää niitä, on ääniä tulossa. Perussuomalaisten hyvä gallup-kannatus tulee esiin taas viikonloppuna. Pidetään päät kylmänä. Yhtään ääntä ei ole vielä annettu. Mennään taas nyt joukolla hakemaan ääniä – sinne missä äänestäjät liikkuvat. —- Kävin perjantaiaamuna puhumassa Suomen Lukiolaisten Liiton tilaisuudessa. Oikein innostuin. Jopa onnistuin. Tänään on ohjelmassa Turun Kirjamessut ja iltatilaisuus Turussa. Huomenna olen Raumalla. Raumalla syntyneenä Rauman Lukolla on minulle erityinen merkitys. Lukko-Pelicans -ottelua katsoo espoolainen silmäpari, joka hurraa lapsuutensa sankarijoukkueelle. Saas nähdä pysyykö pää kylmänä?
Vanhojen puolueiden vaalikeskustelu
MTV3 keskustelutti eilen illalla Juttaa, Mattia ja Jyrkiä. Vanhoilla puolueilla ei ollut uutta sanottavaa.
Sosialistit ja kommunistit hermostuvat
Tämän päivän vasemmiston ja äärivasemmiston lehdissä – eli Demarissa ja Kansan Uutisissa – käytiin Timo Soinin kimppuun oikein urakalla. Perussuomalaisten kannatuksen nousu saa aikaan hermostumista. En kyllä tunnistanut itseäni kummankaan lehden jutusta. Nimi ja puoluekanta sekä päivämäärä olivat kuitenkin oikein. Sosialistit ja kommunistit tarpovat syvällä menneisyyden juoksuhaudoissa. Ura on niin syvä, että vain hieman korvia ja päälakea on näkyvissä. Montako Perussuomalaista nämä leimakirveen heiluttavat tuntevat henkilökohtaisesti? Epäilen, että eivät kovin montaa. Kannattaisi tutustua. Näkisi ja kohtaisi ihkaeläviä ja työssäkäyviä duunareitakin. Rasismiväitteet minua, katolista kristittyä kohtaan, ovat täysin naurettavia ja ne kertovat sanojasta enemmän kuin minusta. Vasemmisto ja äärivasemmisto ovat huomanneet, että Perussuomalaisten kannatus etenkin lähiöissä on kovassa nousussa. Timo Soini ei muka saisi puhua lähiöiden puolesta. Olen asunut, kasvanut ja elänyt lähiössä runsaat 40 vuotta ja tiedän varmasti mistä puhun. SKP:n kommunistijohtaja (johtaja on, mutta joukot ovat vähissä) puhuu lähiöistä suu vaahdossa vaikka itse asuu omakotitalossa hyvällä alueella. Hyvä, että edes puhuu. Oman kotilähiöni Iivisniemen koulua ja lukiota peruskorjataan parasta aikaa. Vasemmistoa ei lukion pelastamistaistelussa näkynyt. Kokoomuslaisen koululautakunnan puheenjohtajan ja vihreän varapuheenjohtajan sekä koulun johtokunnan kanssa sain projektin toimeen. Pelastettiinpa yhdessä yksi lähiölukio, ihan ilman vasemmistoa ja äärivasemmistoa. Teimme hyvää, emme pahaa. — Perussuomalaisilla on murtumaton peruslinja, joka on ihmiselle hyvä kautta maan. Yhä totisemmaksi käyvät toverit vaalien lähestyessä. Karavaani kulkee – kojootit ulvoo.
Loppukiri alkaa nyt
Perussuomalaisilla on hyvät lähtöasetelmat kuntavaaleihin. Ehdokasasettelu onnistui. Runsaat 1 800 ehdokasta ja 226 kuntaa mukana vaaleissa. Helsinkiin luvataan gallupissa huimaa nousua, peräti 4 paikkaa tulossa. Se saavutetaan, kun tehdään kova vaalityö. Olen nähnyt Hesan vaaliporukan ja uskon menestykseen. Samaa henkeä on eri puolilla Suomea. Perussuomalaisista tulee näiden kuntavaalien suurin voittaja, kun teemme vaalityön kunnolla ja äänestyspäivään saakka. Loppukiri alkaa nyt. Valitse kunnallinen perussuomalainen.
Ilta Helsingissä
Tänä iltana oli rahvasta Helsingin Miljonääriklubilla. Helsingin Perussuomalaiset kuntavaaliehdokkaat esiteltiin ja vietettiin vapaamuotoista iltaa yhdessä. Minulla oli mukavaa. Kuulin erilaisia tarinoita ehdokkaaksi asettumisesta. Pidin kuulemastani, sillä pidän ihmisistä. Suurin osa ehdokkaistamme on ensimmäistä kertaa ehdokkaana. He haluavat tehdä jotakin yhteiseksi hyväksi ja aloittaneet sen laittamalla itsensä alttiiksi ja likoon. Hyvyys ei ole maailmasta mihinkään kadonnut. Näin monissa silmissä elämän halun ja huomioon ottamisen palon. Olemme oikealla asialla. Perussuomalaisten kautta moni ääni ja mielipide tulee kuulluksi ja huomioon otetuksi. Tällä porukalla, joka ei työtä pelkää, saamme Helsingistä hyvän tuloksen. Kilpailijammekin näyttävät tietävän Helsingissä julkistettavan mielipidemittauksen tuloksen. Ilmankos kilpailijoita hermostuttaa. On saanut vihreidenkin puoluesihteeri Panu Laturikin virtaa vaalikoneeseensa. Meidän väkemme Helsingissä on työteliästä peruskansaa, elämässä ja arjessa lujasti kiinni. On ilo olla Perussuomalaisten puheenjohtaja.
Lähiöissä muhii muutoksen siemen
Olen kiertänyt paljon lähiöissä; eilen Tampereella, tänään Helsingissä. Pari viikkoa sitten kävin Korsossa Vantaalla. Itse asun Iivisniemen lähiössä Espoossa. Vanhojen puolueiden suusta ei edes kuule sanaa lähiö. Ei täällä asumisessa ole mitään hävettävää. Minusta tuli minä Iivisniemessä. Lähiöissä asuu suuri osa Suomen tulevaisuudesta. Julkinen valta ja kaupunkien kerma ei lähiöistä paljon piittaa. Lähiön asukkaiden on parannettava päättäjien kuuloa. On aivan varma, että Perussuomalaisten vahvistuminen kuntavaaleissa nostaa lähiöt ja niiden palvelut esille. Helsingin herrojen suorittamaan Sipoon ryöstöön on tuhlattu valtava määrä energiaa ja rahaa. Sopii kysyä paljonko Helsinki on samanaikaisesti satsannut Kontulaan, Mellunmäkeen ja Vuosaareen? Urheiluseurat, asukasyhdistykset, kirkko tekevät hyvää työtä. Vihreiden puolesihteeri Panu Laturi sentään reagoi tämänpäiväiseen puheeseeni. Minä olin Kontulassa, vihreät Kotkassa. Jätin talousarvioaloitteen lähiöiden perusparantamiseen Helsingissä ja Uudellamaalla: 40 miljoonaa euroa. En ole huomannut vastaavaa vihreiltä. Aloitettani saa vapaasti ja ajaa läpi myös vihreät, sieltä mustan auton takapenkiltä, jonne he ovat hyvin sopeutuneet. Lähiöissä muhii muutoksen siemen. Jos myötätunto muuttuu ääniksi ja väki lähtee äänestämään on perussuomalaisille tulossa tuhti vaalivoitto. Se tuo myös vastuuta ja mahdollisuuden tehdä korjauksia. Minä olen politiikassa mukana tekemässä hyvää, enkä pahaa. Me tarvitsemme päätöksentekoon myös maan hiljaisten äänet. Jokainen ihminen ja jokainen elämä on arvokas.
Poliittinen puhe
On harhaluulo, etteivätkö ihmiset halua kuulla poliittista puhetta. Kyllä haluavat, kun on puhuja ja sanottavaa. Olen juuri palannut Tampereelta ja Valkeakoskelta. Pidin puheen Tammelan torilla (ilman mikrofonia) sekä megafonilla Hervannassa ja Valkeakoskella. Parikymmentä minuuttia per paikka, tunti päivässä. Se pitää terässä. Joskus hamassa menneisyydessä, kun avasin mikrofonin, torilla olleista puluista toinen lensi pois, eikä muita juuri näkynytkään. Nyt ei ole puluja kuulemassa, mutta on kuulijoita, tänäänkin muutama sata ihmistä. Kun on ollut politiikassa 25 vuotta, ei tarvitse gallupia tietääkseen vetääkö peli vai ei. 90 puhetilaisuutta kuukaudessa kertoo missä mennään. Kannatusta ja tarvetta on. Nyt on kysymys siitä, että paikalliset ehdokkaat saavat sympatian ja myötätunnon kanavoitua ääniksi. Se onnistuu, kun on sanoma ja sen sanoja. Puhutaan politiikkaa, osaatko?
Tukimies
Tukimies voi olla sekä mies että nainen. Jokainen kansanedustaja ja kuntavaltuutettu tarvitsevat tukijoita – niitä ihmisiä, jotka luottavat ja auttavat. Yksin kukaan ei ole mitään. Viime päivät ovat olleet valtavan palautteen päiviä. Olen iloinen siitä, että ihmisten ymmärrys on suurempaa kuin verenhimo. Viha on tuhoava voima. Asioiden ja ihmisten rikkominen ei paljon älyä vaadi. Tällä viikolla ystäväpiirissäni on ollut raskaita menetyksiä. Ikävän rinnalle kasvaa ajan kanssa kiitollisuus. Jokainen meistä voi olla tukimies ja jokaisen olisi myös syytä olla. Antamisesta oppi enemmän kuin saamisesta. Kauhajoen karmeiden kokemusten jälkeen, arkea on jatkettava. Huomenna on edessä Tamperetta ja Valkeakoskea. Lähden sinne mielelläni, antamaan ja saamaan. Minulla oli tänään Eduskunnassa vieraita Jyväskylän seudulta. Viitisenkymmentä ihmistä muistutti minua taas etuoikeudesta olla kansan edustaja. Yhden ystäväni kiitosviesti kruunasi päiväni.
Yksinäinen mieli sairastuu
Ihmisen kuuluu huolehtia ihmisestä, ja vanhemman nuoremmastaan. Jokainen potee riittämättömyyden tunnetta. Me ihmiset erehdymme luulemaan, että meidän pitää tulla joksikin. Se että on mikä on, ei harhaluulon mukaan riitä. Riittämättömyyden tuntemukset, ja kyvyttömyys luottaa omaan minäänsä saavat ihmisen pelkäämään. Kun mieli pelkää, kärsimys pääsee käsistä karkuun ja mieli eristyy. Ja nämä sairastuneet, eristyneet mielet, vaeltavat yksinäisinä ja täysin arvaamattomina yhteiskunnissamme. Mielipuolisuuden edessä yksilöt ja yhteisöt ovat turvattomia, pahoinvointia ei voida lailla kieltää. Auta itseäsi ja lasta. Jokainen ihminen on ainutkertainen, vanhempiensa lapsi. Miten osaamme surra tämän tapahtuman tajutaksemme, että kaikkein arvokkain mitä meillä on, on toisemme. Eikä tarvitse muuksi tulla tai muuta havitella, kuin läsnäoloa. Yhteiskuntamme suurin haaste kysyy nyt huutamalla, kykenemmenkö olemaan enemmän läsnä, ja lähempänä lähimmäisiämme? Onni ei ole tulevaisuudessa vaan tässä hetkessä, joka on käsillä koko ajan. Pääni on painuksissa tänään. Yhdessä tähän on tultu, ja yhdessä meidän on tästä selvittävä. Siunausta ja varjelusta tarvitsemme kaikki.
Suuri raha ja sosialismi
Populismin perusoppi on ihmisen asettamista suuren rahan ja yhteiskunnan vallan edelle. Kuinka oikein se onkaan. Teoriaherrat tunkevat ihmisiä talous- ja poliittisteoreettisiin muotteihin ymmärtämättä ihmisen arvoa ja ainutlaatuisuutta. Suuren rahan vallasta saamme taas kantapääoppia Ameriikan raitilta. Ei opi ahne ihminen mitään. Ahne on kylläinen vasta sitten kun turpa on täynnä multaa. Säännöllisin määräajoin hölmöt erotetaan heidän rahoistaan. Nopean voiton kauppiaat, joita sokeuksissaan ihaillaan, syövät talon puhtaaksi ja jättävät jälkeensä mustuneet rauniot. Onko vastaus sosialismi? Ei ole. Vai antaisitko rahapussisi Yrjö Hakasen porukan taskuun? Yhteiskunnan valta on yhtä epäinhimillistä kuin rahan valta. Se asettaa järjestelmän ihmisen edelle. Tulokset on nähty Neuvostoliitossa ja jos joku kaipaa tuoreempaa näyttöä luokoon katseensa Pohjois-Koreaan. Itse asiassa henkinen pienviljelijä pärjää parhaiten. Itsenäinen, omavarainen, monitaitoinen, perhe- ja sukukeskeinen, riskin hajauttaja, oman perunamaan pitäjä ja Luojansa tunteva ja tunnustava ihminen pystyy huolehtimaan itsestään ja muista. Ihminen pitää asettaa etusijalle suureen rahaan ja järjelmäuskoon nähden. Kansan syvät rivit ymmärtävät tämän, siksi perussuomalaisten kannatus nousee. Puolueen nousu ei ole itsetarkoitus. Tärkeää on, että suomalainen yhteiskunta herää ja tajuaa oman arvonsa ja löytää linjansa. Tätä tarkoitan kun sanon, että perussuomalaisten kannatuksen noustessa vanhojen puolueiden kuulo paranee. Perussuomalaisten kuntavaalikannatukseksi kovilla korjauskertoimilla (jotka vetävät alaspäin) on saatu 4,5 %. Linjamme kannatus on siihen nähden moninkertainen, tämä ei kuitenkaan realisoidu samansuuruisena kannatuksena. Tulemme kuulemaan vanhojen puolueiden suusta tuttua tekstiä, mutta… Ääni on Jaakobin ääni, mutta kädet ovat Esaun kädet.
Melko mukava päivä
Julkistimme tänään vaali-iskulauseemme, vaalijulisteemme ja muuta kampanjamateriaalia. Puoluehallituksen jäsenet ja puoluetoimiston henkilökunta olivat mukana kampanja-avauksessa. Valitse kunnallinen perussuomalainen. Siinä on viestimme ydin. Sinä valitset ja me olemme pitäneet huolta siitä, että valinnanvaraa on. Perussuomalaisilla on kuntavaaleissa 1 840 ehdokasta. Se on kova saavutus. Kansan syvät rivit puhuvat. Tänään oli melko mukava päivä. Olen ollut tämän puolueen puheenjohtajana noin 4 000 päivää. Siihen on mahtunut monenlaista päivää. Tänään syntyi muistoja. Piiriagrologin tanssiinkutsu hymyilyttää – se on hyväntahtoista hymyä hyvän puolesta. — On mukava olla kotona perjantai-iltana ja katsoa Kovaa Lakia. Huomenna on Uudenmaan piirin kuntavaaliehdokkaiden koulutustilaisuus naapurilähiössä Soukassa. Sunnuntaina on lepopäivä. Menen messuun – tarvetta on.
Voiko mennä liian hyvin?
Jos sinulla on hyvä olo, älä ole huolissasi. Se menee kyllä ohi. Perussuomalaisten ja Timo Soinin myötätuuli on ollut sellaista, ettei se maailman tappiin voi kestää. Sain parhaat arvosanat puolueen puheenjohtajista Kalevan ja Etelä- Suomen Sanomien gallupissa. Juuri julkaistussa tutkimuksessa Perussuomalaiset rankattiin Suomen toiseksi houkuttelevammaksi puolueeksi Kokoomuksen jälkeen. Viimeksi julkistettu gallup näytti meille kuntavaaleihin 4,5 prosentin kannatusta. Se on todella huima luku, joka merkitsisi valtuustopaikkojemme nelinkertaistumista. Perussuomalaiset saivat kuntavaaleihin runsaat 1 800 ehdokasta, tarkka luku on jossakin 1 840 paikkeilla, siinä on nousua edellisiin vaaleihin lähes 1 000 ehdokasta. Ehdokasmäärämme yli tuplaantui. Moinen menestys herättää myös närää. Ei aurinko aina paista. Iskuja on luvassa sekä puolueelle että puheenjohtajalle. Sellaista on politiikka. Voiko mennä liian hyvin? Voi ja menee. Antaa mennä vaan. Pidetään ajatukset rehellisinä. Sillä pärjää. Satoi tai paistoi. Perussuomalaiset menevät tuntuvaan vaalivoittoon. Sen suuruuden ratkaisee ehdokkaiden vaalityö. Murtumaton perusta on olemassa.
Pankin pakkopykälä
Suuri raha puhuu aina vastuusta ja siitä, että velvoitteet pitää hoitaa. Olen samaa mieltä. Tämä koskee myös suurta rahaa ja pankkeja. Kun pankit käyvät kansalaista kurkusta kiinni, ei armoa ole tunnettu. Nyt sorvataan pykälää, jolla pankit saisivat yksipuolisesti nostaa asuntolainan korkoa. En ikimaailmassa allekirjottaisi moista sopimusta. Ei kenenkään muunkaan pitäisi. En hyväksy moista yksisuuntaista liikennettä pankkiasiakkaan lompakolle. Tällaisia pykäliä ei saada voimaan ilman ihmisten suostumusta. Pannaan hanttiin. — Perussuomalaisten kuntavaaliehdokkaiden määrä on vielä suurempi mitä eilen arvioin. Meillä on vaalikampanjan avajaistilaisuus perjantaina aamupäivällä. Kyllä lukemat sinne kestävät odottaa. Pistetään sitten kerralla ulos ja oikein. Siellä julkistetaan vaalien iskulause ja kampanjajuliste. Me emme rakenna pilvilinnoja, emmekä työskentele lainavehkeillä. Me asumme kotona, emmekä äänestä sitä. Mitä sitten? Taattua perussuomalaista, vanhaa ja uutta. Sitä perussuomalaisuutta.
Ankkalammikko ja kuntavaaliehdokkaat
Tämän päivän eittämätön talouspoliittinen uutinen oli Björn ”Nalle” Wahlroosin telakoituminen RKP:n talousasioita miettivän toimikunnan puheenjohtajaksi. Ankkalammikkoon on hommattu nyt vedenlämmitin. Jättekiva. Ylläolevan uutisen edessä kalpenee jopa eduskuntakeskustelu valtion budjetista. Ja pääsihän RKP:kin kerran uutisiin. Kuntavaaliehdokkaat on sitten asetettu. Tiedot päivittyvät, mutta suuruusluokka on selvä. Perussuomalaiset asettavat kuntavaaleissa yli 1 600 ehdokasta. Saavutus on puolueellemme massiivinen. Ensimmäinen harppaus kohti kuntavaalivoittoa on otettu.
Kroppa valittaa – mieli on kirkas
Teen lähtöä lentokentälle. Ohjelmassa on Siilinjärvi, Iisalmi, Sonkajärvi ja Kajaani. Keikka on viimeinen ennen kuntavaalien ehdokaslistojen sisäänjättöä. Tänään vielä saamme lisää ihmisiä ketjuun – Perussuomalaiset on ihmiselle hyvä. Ankara kenttäkierros kymmenine tilausuuksineen saa sinetin. Kroppa valittaa – mieli on kirkas. Onnistuimme kentän kanssa ehdokashankinnassa. Meillä on satoja ehdokkaita enemmän kuin edellisissä vaaleissa. On kokeneet kehäketut ja uudet innokkaat yrittäjät. Saan kentästä voimaa, oikein odotan Juutisen Erkin jykevän kouran puristusta Sonkajärvellä. Hän on yksi niistä miehistä, joka auttoi minua jaksamaan 1990-luvun puolivälissä, kun kaikki oli mennyt. Tulimme uudestaan. Kestimme vaikeat ajat, kestämme hyvätkin. Palaan päivän tapahtumiin iltasella, kone laskeutuu Helsinkiin 21.40. — 22.28 Kotona ollaan. Hieno päivä. Tapasin Juutisen Erkin ja monta muuta. Kyytimiehinäni toimivat Oinosen Pentti, Juottosen Ismo ja Ålanderin Erkki. Tänään oli taas hyvä päivä, aatteen miehille ja naisille. Onnistuimme. Erityisen mielissäni olen siitä, että Räsäsen Maija ja Myllykosken Vuokko suostuivat kuntavaaliehdokkaiksi. Miksi olen siitä niin mielissäni? He ovat naisia, joiden kanssa 1980-luvulla nuorina idealisteina taistelimme SMP:n nuorisojärjestössä paremman huomisen puolesta. Se oli hienoa aikaa. Se hieno aika on takaisin. Niin kuin nuorten sävellahja. Kiitos tytöt. Me voitamme vaalit.
Lekalla leukaluihin
Metsäteollisuus potkii ihmisiä pihalle ja sulkee tehtaita. Sama taho huutaa puupulaa ja vaatii verohelpotuksia. Kävin aikanaan Kemijärven lakkautetulla tehtalla, silloin kun se vielä toimi. Voittoa tuottava yksikkö suljettiin. Ei auttanut parku Jerusalemissa. Yhtiöiden maailma on rahan maailma. He eivät kanna yhteiskuntavastuuta vaan osakesalkkua. On tietenkin syytä myös kysyä, että onko tuotekehittely ja muu tulevaisuuteen varautuminen tehty näissä firmoissa vuosien mittaan oikein? Jälkiviisaus ei auta. On tietysti hyvä, että korvaavia työpaikkoja aletaan luoda ja apua annetaan. Samassa yhteydessä voimme muistaa, että meillä on ollut jatkuvasti parisataa tuhatta työtöntä ilman mitään erityiskohtelua saamassa torjuntaa ja kuulemassa jankutuksia työvoimapulasta. Tämän päivän henki on: Lekalla leukaluihin ja selkäranka sirkkeliin. Raha sahaa. Ja ihminen kävelee. Jokainen hehtaari tulee vielä Suomessa arvoonsa. Henkinen pienviljelijä pärjää parhaiten. Pitää osata yhtä ja toista, olla omavarainen, pitää perunamaansa ja istuttaa se omenapuu vaikka kuinka potuttaisi. Maa huutaa inhimillisyyttä.
Ongelma ja ratkaisu
Maailma on täynnä ongelmia ja epäkohtien esiintuojia. Ratkaisijoita ja ratkaisuja on vähemmän. Elämä kansan syvien rivien keskuudessa on antoisaa. Viikonlopun puhe- ja torikeikat sekä puhelin- ja sähköpostipalaute pitävät ajan hermolla. Elämä on muovannut minusta suoranraakan miehen. Sanon mielipiteeni suoraan samalla mitalla mitä minulle puhutaan. Harva tästä pahastuu. Kansanedustajana ja puoluejohtajana on etuoikeus saada monenlaista palautetta. Palaute kestetään, mutta en kuuntele kiroilua tai huutoa. Teen sen myös selväksi, ilman poikkeusta. Olen saanut viikonloppuna paljon kiitosta siitä, että olen monelle valittajalle ja ongelmien esiintuojille sanonut päin taulua, että mitäs siinä valitat, ryhdy ehdokkaaksi ja tee jotakin. Älä istu minun housuillani tuleen. Muutama ongelmien luettelija pyrkii nyt valtuustoon ongelmien ratkaisijaksi. Osa luikkii takavasemmalle. Tämän kaiken teen sillä mielellä, että menen itse edellä, enkä vaadi keneltäkään enempää kuin itseltäni. — MTV3:n maksama mielipidemittaus ennakoi kuntavaalikannatuksemme nelinkertaistumista. Gallupit eivät äänestä. Ihmiset äänestävät entistä enemmän Perussuomalaisia, kun vain kuntavaaleissa pystymme takaamaan, että mahdollisimman monessa kunnassa lista on. Tänään kävin Uudenmaan piirin miesten kanssa Mäntsälässä. Mäntsälä oli mielessä, nyt se on myös Perussuomalaisten kuntakartalla ja vaalien jälkeen siellä on myös Perussuomalaisten valtuustoryhmä. Yksi ongelma on ratkaistu.
Vanhat puolueet ketkuilevat
Vaalijärjestelmäuudistus takkuaa. Yksimielisyys on kaukana eli noin 0,5 prosentin päässä. Kun se on niin lähellä, se on kaukana. Tämä peli lienee tarkoituksellista. Vanhat puolueet haluavat äänikynnykseksi valtakunnassa saatavien äänteen määrässä 3,5 prosenttia. Se merkitsee noin 90 000 ääntä. Siis alle 90 000 ääntä keräävälle puolueelle ei ole sijaa Eduskunnassa. Vaatimus on posketon. Propaganda jauhaa suhteellisuuden parantamista, mutta tosiasiassa halutaan sulkea uudet ryhmät pois eduskunnasta ja yrittää parin vaalikauden aikavälillä suistaa pari Eduskunnassakin olevaa ryhmää. Vanhat puolueet ketkuilevat. Kaava on sama kuin EU:sta puhuttaessa. Kun itsenäisyys vähenee, sen väitetään lisääntyvän. Toimikunnalla on vielä kaksi viikkoa aikaa. Varaudun sekä onnistumiseen että epäonnistumiseen – kunnolla. Kuten aina – selkäranka ei ole kaupan, eikä tehty seteleistä. Pidin Etelä-Pohjanmaan piirikokouksessa niin hyvän puheen, että Pohjalaisen pääkirjoittajan täytyi se oikein erikseen haukkua. Terveisiä Vaasaan: You have seen nothing yet.
Hyviä hetkiä
Elämän ilot syntyvät pienissä hetkissä. Kun ravaa ympäri maata pää märkänä, osaa arvostaa pientä kahvikupillista, ystävällistä hymyä ja ehjänä kotiinpääsyä. Nyt otetaan miehestä mittaa. Jos kaikki menee pieleen, on keuhkokuume taas tilauksessa. Nyt ei tunnu siltä. Suomi on hienojen ihmisten maa. Viime päivinä on nähty Loimaata, Someroa, Kirkkonummea, Lohjaa, Hyvinkäätä, Lahtea, Orimattilaa. Huomenna on edessä Oulua, Kempelettä ja Haukipudasta. Lauantaiksi on tarjolla Loviisaa, Porvoota ja Vantaata. Ja tietä riittää. Antaessaan saa. Sen kokee puheenjohtaja. Puolueemme voi olla pieni, mutta se on kasvava ja oma. Perussuomalaisessa kenttäväessä, ehdokkaissa ja kannattajissa tämä näkyy. Perussuomalaiset on henkilökohtainen, ihmisen kokoinen ja ihmiselle hyvä. Hyväähän tässä on tarkoitus tehdä, eikä pahaa. Erityisen mukavaa on tavata hiljaisia hyväntekijöitään. Ihmisiä, jotka eivät pääse, eivätkä halua otsikoihin. Heidän lämpönsä saattelee minut pimeän tien viitoittamalle kotimatkalle. Tietoisuus siitä, että kolmen lapsen perheenäiti iltalenkillään jakaa mainoksiani, sotiemme veteraani soittelee ystävilleen puolestani, kun jalat eivät kanna tai että kuljetusyrittäjä kuskaa minua koko päivän ottamalla vapaapäivän, pitää jalat maassa. Tietää ketä edustaa ja miksi. Orimattilassa kävin Jokihaaran koululla. Että töissä oli mukavaa. Monta asiaa jäi mieleen; kännykkäpussi, oman puolueen kuntavaaliehdokkaat, oppilaskunnan ja opettajien sanat ja kiinnostuneet katseet, hymyt ja vastaukset. Tapasin ehkä tulevia olympiaurheilijoitakin; judokan ja juoksijan. Mieleeni jäi myös matka junalle ja junamatka. Isoisäni oli konduktööri. Raiteet ovat jotenkin verissä. — Kepu on julkaissut vaalilauseensa. Äänestä kotiasi. Mikäpä siinä, yksi SMP:n kuuluisimpia iskulauseita oli muutama vuosikymmen sitten: Äänestä kotisi puolustajaa. Olipas sattuma.
Mukavasti menee
Perussuomalaisilla menee hyvin. Uutta väkeä tulee mukaan, kannatus nousee ja arvostus kohenee. Olemme myönteisessä kierteessä. Kannatus tuo uskottavuutta ja uskottavuus tuo kannatusta. Kaleva on tutkinut puolueiden puheenjohtajien onnistumista työssään. Tulos oli kannaltani hyvä. Silti ei ole mitään syytä hurmaantua. Politiikan ammattilainen tietää, että ala on kova, eikä aina tuuli ole myötäistä. Kiitettävien arvosanojen määrä, 14 prosenttia, on kyllä kova saavutus. Se kertoo, että Perussuomalaisilla on vielä paljon hyödyntämätöntä äänipotentiaalia. Politiikassa, niin kuin kaikessa muussakin, ammattitaidolla on merkitystä. Me voimme olla eri mieltä ja silti arvostaa toistemme hyviä ominaisuuksia. Jokainen vastuullinen toimija tietää, ettei kaikki viisaus asu itsessä ja omassa puolueessa. Politiikassa persoonalla on merkitystä. Siinä saa olla rosoa, ristiriitaisuuksiakin. Kuntavaaliehdokkaiden etsinnässä ja kentän kiertämisessä oppii ja saa oppia. Kirjoitin pari viikkoa sitten plokissani, että jankutus yhden miehen puolueesta kiihtyy. Se luoti tiesi maalinsa. Intuitio oli vahva. Nyt sitä tulkintaa sataa kuin taivaan mannaa. Tulkinta on liian kapea. Mistä hyvät luvut sitten johtuvat? Soinin sisäpolitiikka, Kekkosen ulkopolitiikka.
Georgia vaikuttaa
Georgian tapahtumat vaikuttavat Suomen turvallisuuspolitiikkaan. Kysymys on johtopäätöksistä. Olin ja olen sitä mieltä, että maamiinoista luopuminen oli virhe. Suomen on pidettävä kiinni aluepuolustusjärjestelmästään. Puolustusmenojen riittävästä tasosta on huolehdittava. On syytä muistaa Paasikiven ulkopoliittinen viisaus, joka lähtee tosiasioiden tunnustamisesta ja geopolitiikasta. Suomea kunnioitetaan maailmalla ja naapurissa, siksi, että meillä on tahtoa puolustaa omaa maatamme ja se on tehty aina tarpeen tullen myös raskain uhrtauksin. Venäjä on aina Suomen naapurissa. Meillä on pitkään ollut taitoa elää tämän tosiasian kanssa. Tätä taitoa tarvitaan myös jatkossa. Siinä tarvitaan sekä aivoja että aseita. Tässä järjestyksessä.
Eteneminen ja hermostuminen
Perussuomalaisten kannatuksen nousu saa aikaan vipinää kilpailevissa puolueissa. Helsingin Sanomien mielipidemittaus kertoi eilen, että puolueemme kuntavaalikannatus on lähes nelinkertaistunut viime vaaleista. Tämä vaalitulos merkitsisi, että Suomeen tulisi nykyisen sadan perussuomalaisen kuntavaltuutetun sijaan noin 400 valtuutettua. Nousu olisi huima. Perussuomalaisten ehdokashankinta on sujunut paljon viimekertaista paremmin. Puolueemme on jo nyt, kolme viikkoa ennen listojen jättöä, ylittänyt 1 000:n ehdokkaan rajan. Kävin eilen Lappeenrannassa ja Imatralla. Molempiin kaupunkeihin saimme tukun uusia ehdokkaita. Viime vaaleissa Imatralla ei ollut lainkaan Perussuomalaisia ehdokkaita. Nyt heitä on jo 11. Uskon, että muutama tulee vielä lisää. Vastaavia esimerkkejä on Suomi täynnä. Ja lisää tehdään. Helsingin Sanomien pääkirjoitus totesi Timo Soinin kiertävän maata pää märkänä. Tosi on. On selvää, että poliittiset kilpailijamme katselevat tilannetta levottomina. Etenkin Keskustassa ja Vasemmistossa Perussuomalaisten eteneminen närästää. Pohjat tähän asti löi eilen 0, jotakin kannatuksen omaava kommunistipuolueen Yrjö Hakanen, joka päästeli julkisuuteen täyttä potaskaa toiminnastani Espoon valtuustossa ja Perussuomalaisten lähiöpolitiikasta erityisesti. Sen verran kommareilla ilmeisesti tiedustelu pelaa, että he tietävät Perussuomalaisten kannatuksen olevan etelän lähiöissä kovassa nousussa. Ehdokkaita pääkaupunkiseudulla on jo yli 100. Kelvoton kommunismiaate ei enää juuri ketään harhauta. Hakanen kuitenkin jaksaa yrittää. Meitä on moneksi.
Sesonkiaika
Taas on se aika, jolloin puheenjohtajana miettii mihin kaikkeen on sitoutunut ja sotkeentunut. Kuntavaaliehdokkaiden hankinta, ehdokkuuteen kannustaminen ja kentän kiertäminen on kovaa hommaa. Kysyntä on suurempaa kuin koskaan ennen. Jokaisen kunnan Perussuomalaiset haluavat puheenjohtajan vieraakseen. Kaikkia pyyntojä ei pysty totettamaan, mutta jokaisen piirin alueella käydään. Eilen oli Rovaniemi, tänään Vantaa ja huomenna Lappeenranta ja Imatra. Työ tekijäänsä kiittää. Viihdyn kentällä, opin siellä lisää ja pystyn auttamaan. On suuri etuoikeus saada tehdä jotakin yhteiseksi hyväksi. Perussuomalaiset purjehtivat myötätuulessa. Tämä sympatia on kanavoitava ääniksi. Se tapahtuu asettamalla ehdokkaita äänestettäväksi. Suurin haaste seuraavan kolmen viikon aikana on, että ehdokaslistoille saadaan lisää tavaraa. Edellisten kuntavaalien ehdokasmäärän olemme jo ylittäneet. Nyt on kirikierroksen aika. Ihmiset haluavat kuulla puolueiden tilaisuuksissa poliittista puhetta, eivätkä pelkästään saada vasemmiston haalea saludoa pahvimukeista tai kepun ja kokoomuksen ilmapalloja. Pidänkin aina tilaisuuksissani pienen poliittinen puheen. Mikrofonilla tai ilman. Rovaniemellä hyppäsin korokkeelle ja annoin palaa – ilman mikrofonia. Salossa puhuin megafoniin ja Imatralla tartun mikkiin. Sesonkiaikana on kansalla hyvä tilaisuus evästää puheenjohtaja. Liike on kuitenkin kaksisuuntaista. Sanon AINA epäkohtien esittäjälle, että menen kyllä edellä ja etulinjassa, mutta tule sinäkin pois selkäni takaa, etulinjaan, siellä saamme enemmän aikaan. Suora puhe tehoaa. Ne, jotka ovat tosissaan tulevat ketjuun rinnalle. Narisijat ja marmattajat jatkavat matkaansa – jonkun toisen selän taakse.
Jankutus yhden miehen puolueesta
Perussuomalaisten nouseva kannatus ei ole jäänyt huomaamatta. Sen huomaa itsekin. Tuorein kokemus on eiliseltä, Hämeenlinnan elomessuilta. Puolueemme kiinnostaa, kannattajia tulee lisää ja uteliaita on sitäkin enemmän. Samaan aikaan puolueemme kannatuksen nousun kanssa on alkanut jankutus Perussuomalaisista yhden miehen, Timo Soinin, puolueena. On totta, että puolueen julkisuuskuvassa puheenjohtajalla on huomattava merkitys, eikä puheenjohtaja kannatuksellekaan ole hallaa tehnyt, mutta ei yksi miespääsky kesää tee. Perussuomalaisten murtumatonta perustaa on rakennettu vuodesta 1995 ja olen ollut puheenjohtajana vuodesta 1997. On kynnetty, kylvetty, kasteltu ja kansa on antanut kasvun.Itämisaika oli vuosia, pintakasvu on ollut nopeutuvaa, mutta juuriin perustuvaa. Muistan millaista on politiikan korpitaipaleella. Ketjumme oli harva, mutta murtumaton. Perussuomalaisilla on vahvuuksia sekä puolueena että henkilöissä. Tyvestä puuhun mennään, politiikassakin. Ei ammattimiehen asemaa ja kykyä saa ilmoittautumismenettelyllä vaan kovalla käytännön työllä ja itsensä kehittämisellä. Menestys on ennen työtä vain sanakirjassa. Perussuomalaiset on kasvava puolue, jonka poliittinen ohjelma on selkeä ja ymmärrettävä. Tätä linjaa olen vienyt eteepäin ja tarkoitus on saada rinnalle lisää poliittisen evankeliumin levittäjiä. Siksi jankutus, josta yritetään saada aikaan renkutus Perussuomalaisista yhden miehen puolueena on puolueelle haaste. Perussuomalaisten tulee käytännön töin ja toimin osoittaa, että puolueemme ei ole ainoastaan puheenjohtajan varassa. Puhe ei riitä, tarvitaan näyttöä. Eduskuntavaaleissa tuli näyttöä 5 kansanedustajan edestä. Jokainen tietää, kun vähänkin ajattelee, että Raimo Vistbackan vuonna 1987 alkanut parlamentaarinen ura on hänen ja pohjalaisten työn tulos. Seuraava näyttömahdollisuus ovat syksyn kuntavaalit. Timo Soinia ei valita Salon, Kouvolan tai Joensuun valtuustoon, mutta kun sinne valitaan yksi tai useampia Perussuomalaisia valtuutettuja puolueen kuva monipuolistuu. Perussuomalaisilla on vajaat 3 000 jäsentä ja viimeisessä puoluehallituksen kokouksessa hyväksyttiin toistasataa lisää. Siitä joukosta kasvaa uutta voimaa päätöksentekoon. Perussuomalaisten maine on hyvä. Puheenjohtajalla on siinä oma merkityksensä, tekijöitä on muitakin. Puheenjohtajan tehtävä on saada jäsenistöstä paras mahdollinen irti. Siinä on onnistuttu viime aikoina hyvin. Siksi uskon, että kasvu jatkuu.
Varmista tappava osuma
Otsikko on rankka. Vielä muutama vuosikymmen sitten armeijassa ainakin käytettiin mainittua retorikkaa. Se oli aikaa ennen kevytlevitteitä ja laittikolaa. Itse ymmärrän monta asiaa niin, että mitä tekeekin se täytyy tehdä kunnolla. On parempi, että tekee kuin jättää tekemättä ja surkuttelee, ettei ole tullut tehdyksi mitään. Lähestyvät kuntavaalit pistävät puheenjohtajan liikkeelle. Viikon aikana tutuiksi ovat jo tulleet mm. Ikaalinen, Parkano, Kihniö, Virrat, Vehmaa, Uusikaupunki ja Salo. Viikonloppuna on tarjolla Kontulaa ja Hämeenlinnaa ja rumba jatkuu kuntavaaleihin saakka. Mutta aivan kuten ei Jerusalemin suutarikaan kiertänyt turhaan, ei sitä Soinikaan kuluitta ja tuloksitta kulje. Kunnallisvaalien ehdokashankinta on raakaa ja antoisaa työtä. Mikäs on sen mukavampaa kuin kehottaa ihmisiä panemaan itsensä alttiiksi ja tehdä jotakin yhteiseksi hyväksi. Minulla oli tänään hauskaa töissä. Sisällön siihen toi suomalainen ihminen, lähimmäinen. Tapasin tänään mm. omaishoitajan, sotiemme veteraanin, ravintoloitsijan, tekniikan tohtorin, valtiotieteen tohtorin, maanviljelijän, bussikuskin, eläkeläisen, puusepän, vanginvartijan, laulajan, atk-ammattilaisen, kirvesmiehen, opiskelijan, yrittäjän, juristin, musiikinopettajan sekä kaksi nuorta kaunista ja rohkeaa salolaista perussuomalaista naisehdokasta. Sain puhua ja kuunnella. Vahvistaa politiikan ammattitaitoa. Tuli välineitä ”varmistaa tappava osuma” eli tehdä hommani kunnolla. Ei politiikassa pahaa ole tarkoitus tehdä vaan hyvää. Perussuomalaiset on ihmiselle hyvä.
Asialla ja linjalla pärjää
Pärjääkö politiikassa asialla? Kyllä, kun on asiaa ja osaa esittää asiansa. Perussuomalaisten kannatuksen nousu on tosiasia, mutta johtuuko se asiasta vai henkilöstä? Olen hieman jäävi vastaamaan, mutta se ei estä minua sanomasta mielipidettäni, kun en siihen muutenkaan lupia kysele. Perussuomalaiset on puolue, jonka on helpointa sekä saavuttaa merkittävää lisäkannatusta että menettää sitä. Kannatusta saa oikeilla asioilla ja oikea henkilö. Molemmat tarvitaan. Eduskuntavaaleja silmällä pitäen tilanne on hyvä, eduskuntavaalikannatuksemme kasvaa. Kuntavaaleissa olemme tiukemmilla. Asia kestää, mutta onko meillä tarpeeksi henkilöitä, joille kannatus voidaan kohdentaa? Perussuomalaisten eduskuntavaalikannatus on jo ohi RKP:n ja KD:n. Se ei ole minulle yllätys. Erilaiset kommentaattorit väittävät, että Perussuomalaisten kannatuksen nousu johtuu puolueen puheenjohtajasta. Olen ollut politiikan etulinjassa parikymmentä vuotta. Asiat pitää osata, henkilö on plussaa. Tärkeintä on, että ihmisellä ja puolueella on linja. Seuraavaksi tärkeintä on se itse linja. Perussuomalaiset asettavat kansallisen suvereniteetin ja valtiollisen itsenäisyyden etusijalle suhteessa Euroopan Unioniin ja muihin harvainvaltaisiin järjestelmiin nähden. Perussuomalaiset asettavat ihmisen rahan ja yhteiskunnan edun edelle. Puolueen puheenjohtajan tehtävänä on olla puolueensa näköinen, perussuomalainen. Puolueemme nimeä pidettiin vuosia epäonnistuneena ja junttimaisena. Ei pidetä enää. Ei nimi miestä pahenna, jos ei mies nimeä. Pysytään asialinjalla eli kannatetaan hyviä asioita esitti niitä kuka tahansa, ja voitto on myös meidän eikä pelkästään Pelastusarmeijan.
Paljon tapahtuu
Perussuomalaisissa puheenjohtaja osallistuu ehdokashankintaan. Olen erittäin tyytyväinen, että olemme saaneet listoillemme kaksi istuvaa valtuutettua sitoutumattomien riveistä Ikaalisissa ja Imatralla. Perussuomalaisissa on aina tilaa itsenäiselle ajattelulle. Uskon, että saamme ehdokasasettelussa lisää hyviä uutisia. Perussuomalaiset kasvavat linjan päälle, maltillinen tiukkaan poljettu kasvu on kestävää. —- Tänään tuli kultaa ja pronssia Pekingissä. Se on hienoa. Olympialaisten aikaan ei perinteisesti ole sodittu tai ainakaan uusia sotia aloitettu. Nyt Kaukasuksella palaa ja tulee ruumiita, sotilaita ja siviilejä. Korvaani kalskahti muutama päivä sitten Venäjän presidentti Medvedevin sanomana rauhaanpakottaminen. Termi on orwellilaista uuskieltä ja tarkoittaa suomeksi sotaa. Ulkoministeri Aleksander Stubb saa nyt panna parastaan. Hänellä ei ole kuin voitettavaa. Tasavallan presidentti Tarja Halosella ei ole toistaiseksi ollut Kaukaasian tilanteesta mitään sanottavaa. Sen sijaan sisäministeriön kansliapäällikön valintaan Halonen on puuttunut kaikella tarmollaan. Näyttää siltä, että toinen kausi on liikaa. Kannanan presidentin valtaoikeuksien säilyttämistä, enkä muuta mielipidettäni siksi, että istuva tasavallan presidentti tekee perustelemattomalla käytöksellään tälle tavoitteelle suurta hallaa. — Valtiovarainministeri Jyrki Katainen puolustaa tänään jälleen suurituloisten verokevennyksiä. Kuvioon kuuluu, että kohta joku kepulainen varapuheenjohtaja vaatii pienituloisille verohelpotuksia. Vai joko iso-K, Jarmo Korhonen, herää heinäsuovastaan? Perussuomalaiset on Suomen tarpeellisin puolue. Miksi Siksi, että sitä mikään muu puolue ei voi korvata. Tupu, Hupu ja Lupu-puolueet ovat käytännössä yhtä ja samaa. Kaksi kerrallaan pussauskopissa ja yksi tuulikaapissa odottamassa vuoroaan.
Puolueemme, Kataisen sanelu ja täti-Eulaalia
Terveisiä Hangosta. Meneillään on kolmipäiväinen futisturnaus, jossa mukana on perheemme paras jalkapalloilija. Perussuomalaisten kannatus on noussut ennätyslukemiin 5,9 prosenttiin, siinä alkaa jo olla naapuripuolueilla miettimistä. Miettimistä on perussuomalaisillakin, kannatus täytyy saada ääniksi ja siihen tarvitaan hyviä ehdokkaita. Nyt rohkeat, leimallisesti perussuomalaista linjaa ajavat ehdokkaat saavat ääniä, sillä Suomessa on entistä enemmän ihmisiä, jotka haluavat ilmaista tukensa puolueellemme. —- Valtiovarainministeri Jyrki Katainen on määrätietoinen poliitikko. Jyrkibojittelut ovat hämärtäneet tätä tosiasiaa. Nyt alkaa Kataisen kämmenenjälki näkyä, taattua porvarin politiikkaa. Hyväosaiset ensin ja muille sitten jos riittää. Kokoomus on ottanut kepusta niskalenkin. Talouspolitiikkaa on Kataisen sanelemaa ja vielä taitavasti läpivietyä. Esimerkiksi veronalennusten kohdistaminenkaikkiin tuloluokkiin kasvattaa eniten suurituloisten pottia. Tuloveronalennukset kerätään osin pois taksojen korotuksilla ja välilillisillä veroilla, joita pienituloinen maksaa suhteellisesti enemmän. Pienituloisella maksatetaan osa suurituloisten veroalesta. On myös syytä huomata, että veroalennus tulee kaikkiin tuloluokkiin etupainotteisesti eli melkein heti. Tämä merkitsee sitä, että jos taantuma tulee ja muut kevennykset jäävät tekemättä ovat suurituloiset ja suuri raha JO saaneet osansa. Ei kai Soini ole ainoa, joka tämä on havainnut’? Miksi SDP ja Kepu ovat hiljaa? Kepusta on tullut politiikan täti-Eulaalia, joka iso rusetti kaulassa tai hiuksissa kulkee pitkin Suomen kesätapahtumia ja vaatii milloin mitäkin, jota kansa kannattaa, mutta tuloksia ei tule. Loppukanootiksi: Jyrki Katainen on keskittynyt budjettiin ja pääministeri Matti Vanhanen lööppijulkisuuteen. Tulokset näkyvät sinun kukkarossasi.
Kesämietteitä EU:n ympäriltä
Suomi on kaunis. Viikolla Porissa, nyt Pohjois-Karjalassa. EU on ehtymätön. On se Luojan ”onni”, että EU:n elintarvikevirasto sijoitettiin EU:n päätöksellä Suomen sijasta Italiaan. Ajatelkaa miten luontevaa on seuraavassa EU-kokouksessa perhekuvaa otettaessa valokuvaajan pyytää herroja hymyilemään: Cheese! Per-Erik Lundh oli mainio Metalliliiton puheenjohtaja. Hän on kuulemani mukaan EU-jäsenyyden kannattaja, muttei typerä sellainen.Mitä pitää tehtaalla tehdä Lundhia mukaillen, kun EU-direktiivi saapuu tehtaalle? Tehtaan johtaja ja pääluottamusmies kiikuttavat EU-direktiivin yhdessä tehtaan ilmoitustaululle, painavat kaksissa miehin sen nastalla kiinni ja toteavat: ”Jatketaan niin kuin ennenkin.” Alex Stubb kävi unelmoimassa Yhdysvalloissa toivoen, että aikanaan EU-presidentin valinta kerää yhtä paljon mielenkiintoa kuin USA:n presidentin valinta. Taidan olla jo tuonilmaisissa ennen kuin Alexin unelma toteutuu. Alex aloitti hyvin, mutta nyt on Ikenien honeymoon ohi.
Porin keikka
Kävin Porissa MTV3:n Suomi-Areenassa. Puhuttiin politiikkaa puheenjohtajaporukassa. Homma kuvattiin ja näytettiin illalla kansalle. Ei tullut yllätyksiä. Vanhat puolueet paarustavat vanhoilla ideoilla. Porilainen Satakunnan Kansa oli tutkituttanut puheenjohtajien eri ominaisuuksia kansalaisilta. Omalta kannaltani tutkimus oli mieluisaa luettavaa.Oman kentän lisäksi myös naapuripuolueiden kannattajat antavat hyvät pisteet. Tutkimuksessa kävi ilmi, että kansalaisten arkielämän tuntemisessa sain suorastaan murskavoiton. Mistä se johtuu? Siitä, että meidän perheessä sankaruus loppuu kotiovelle. Arjessa ollaan kiinni joka päivä. Asuminen ja varttuminen Iivisniemen betonilähiössä ja 25 vuotta kestänut kiertäminen Suomen maakunnissa lisäävät ymmärrystä. Mitä tähän muuta voi sanoa: Kyllä kansa tietää!
Ajankohtainen Kakkonen oli mielenkiintoinen
Ajankohtainen Kakkonen nosti mielenkiintoisella tavalla esiin vuoden 1973 poikkeuslain, jolla Suomen kansalta vietiin äänioikeus vuoden 1974 presidentinvaaleissa. Poikkeuslaki on todellinen häpeäpilkku suomalaisessa kansanvallassa. Eduskunta teki määräenemmistöllä lain, jolla kansalta vietiin äänioikeus ja jonka ajoivat läpi kaikki vanhat puolueet. Samassa yhteydessä säädettiin puoluelaki, jossa SMP:sta poisloikanneille kansanedustajille, jotka äänstivät poikkeuslain puolesta taattiin puoluetukirahat. Vaalivelat jäivät SMP:lle ja rahat seurasivat seteliselkärankaisia loikkareita. Nolosti jäi rysän päältä kiinni yksi porukkansa pettäneistä. Sääliksi melkein kävi vanhaa miestä, joka ”ihmetteli” Kekkosen omia päiväkirjamerkintöjä ja Kalevi Sorsan ylösmerkitsemiä tapahtumia poikkeuslaista. Kansalta vietiin äänioikeus Eduskunnan määräenemmistöpäätöksellä ja sitä varten räätälöitiin puoluetukilainmuutos, jolla pettureiden äänet ostettiin. Tämä silloin hyväksytty puoluetukilaki on vieläkin voimassa. Olen tehnyt asiasta lakialoitteen viime eduskuntakaudella, jolla rappiolakia olisi muutettu. Aloitteeni oli kerran jo suuressa salissa keskustelussa ja lähetettiin sieltä perustuslakivaliokuntaan haudattavaksi. Täytyypä uusia syyskaudella tuo lakialoite, jotta saadaan aikaan uusi keskustelu asiasta – myös Eduskunnassa. On hyvä, jos Stasi-lista tulee julkisuuteen, mutta todellista dynamiittia olisi KGB:n kätyreiden lista. Suomettumisen räme on vielä Suomessa pääosin avaamatta. —- Kustannustaso ja korot nousevat. Hallitus seuraa katseella. Tulee kuuma poliittinen syksy. Perussuomalaiset valmistautuvat siihen huolella.
Kesämietteitä
Tänään oli EU-valiokunnan kokous. Se ei lomaile. Aivot virittäytyivät politiikkaan, joten seuraavassa muutamia kesämietteitä. Gallupit toitottavat perussuomalaisten kannatuksen nousua. Tunnen tuon huminan kesäisillä turuilla ja toreilla. Voitamme vaalit – voiton suuruus riippuu ehdokasasettelun onnistumisesta. EU-herrat, kaikenmaailman kolumnistit ja kommentoijat itkevät Irlannin kansanäänestyksen tulosta. Itkuvirsi huipentuu kysymykseen kuinka pieni kolmemiljoonainen kansa voi hylätä sopimuksen ja onko se oikein muita kohtaan? Oikeus kysymys on, että kuinka on mahdollista, että muut runsaat 450 miljoonaan EU-kolhoosin kansalaista ei saa tästä äänestää? Suomessakin rappio tässä suhteessa on täysin alaston. Vihreät ovat takinkäännön keulapurje. Kun ministeriauton huuma tavoitti puolueen, jäi kansanäänestys historiankirjoituksen osaksi. Toivotaan ohkaista muistelmateosta. Tarjosin asiasta viikkoja sitten mielipidekirjoitusta valtakunnan päälehteen. siellä on varmaan ruuhkaa, kun ei ole vielä julkaistu. Ni är ännu i kön. Venäläisten rekkojen jono pitenee Imatralla. Ratkaisu on yksinkertainen. Ei päästetä Suomeen yhtään rekkaa enempää kuin rajalta menee Venäjälle. Helppoa. Ja jonot sulavat. Ravit ovat parasta paikan päällä. Kokeile. Ajoin Kokemäen juhannusraveissa voiton tandemkärrykisassa. Tärkeintä ei ole voitto – vaan murskavoitto. Maalikameran kuvassa eroa oli edukseni noin 15 centtiä.
Lomille lomps
Viimeinen puoli vuotta oli Eduskunnassa kohtuullisen raskas ja työläs. Eduskunta sai mainetta enemmän kuin kunniaa. Turha on silti peiliä syyttää jos naama on vino. Perussuomalaisilla menee kannatuksen suhteen paremmin kuin koskaan. Sen tuntee nahoissaan. Uhoon ei ole syytä. Oma työ riittää. Tiedämme mitä teemme ja mitä emme kannata. Keskustan puoluekokous antoi paljon aihetta pohdintaan. Kepu on nyt veitsenterällä. Elpyminen ja putoaminen ovat yhtä todennäköisiä vaihtoehtoja. Hesarin korkealle rankattu poliittinen toimittaja Unto Hämäläinen arvioi kirjani julkaisemisen aikaan, että perussuomalaisten kannatuskehitys määrää kolmen suurimman puolueen järjestyksen. Hän näyttää olevan oikeassa. Kokoomus voi kykyihinsä nähden turhan hyvin. SDP ei nykyistä huonommin voi menestyä, sillä Vasemmistoliitto punavihreine höpötyksineen ei ole vaihtoehto demareille. En ole koskaan ymmärtänyt vihreitä, eivätkä he minua. Tästä meillä on yhteisymmärrys. Nyt saa hetkeksi politiikka jäädä. Suuntaan mökille ja Kokemäen juhannusraveihin. Lomille lomps. Hyvää Juhannusta kaikille plokin lukijoille. Kirjoitteluun tulee pieni tauko. Kestämme sen.
Paavo Väyrysen takinkääntö
Kepu on kepu vaikka kirnuvoissa paistaisi. Paavo Väyrynen on tästä oiva esimerkki. Kun EU:n perustuslaki kaatui Ranskan kansanäänestyksessä Väyrynen julisti, että ranskalaiset ovat edistyksen airut kun he torjuivat epäonnistuneen perustuslain. Väyrynen totesi tuolloin, että perustuslain kohtalo osoittaa, että valmisteluprosessi oli kelvoton. Nyt kun Irlannin kansa hylkäsi ns. Lissabonin sopimuksen, jota EU-perustuslakia nyt häveliäästi kutsutaan, Paavo Väyrynen on ollut hiljaa. Sopimus on 99 prosenttisesti sama, jonka kaatumisesta Väyrynen iloitsi. Mitäs nyt Väyrynen sanoo? Ei sano mitään, mutta tekee. Mitä? Paavo Väyrynen äänesti Eduskunnassa 11.6.2008 Lissabonin sopimuksen hyväksymisen puolesta. Tämä tapahtui 1 päivää ennen kuin Irlannin kansa sen hylkäsi. Miten kelvottomasta tuli kelvollinen? Tähän ei osaa vastata kuin Paavo Väyrynen. Toivottavasti joku minun lisäkseni sitä kysyy. Siitäkin voi olla varma, että kepulaiset hyväksyvät Väyrysen vastauksen , oli se mitä tahansa. Mustan auton hurma tekee ihmeitä – jopa Väyryselle. Oikeassa hän varmasti on. On ollut silloin ja on nyt.
Juppikokoomus on kaikkien kaveri
Politiikan karavaanari, juppikokoomus on kaikkien kaveri. Kokoomus on kaiken muun lisäksi ja ohella myös köyhien paras ystävä. Puoluekokous oli yhtä hyväosaisten hyminää. Nuoret, kokomustat menestyjät pitävät presidentti-instituutiota halpana.Suomi ei sitä muka tarvitse, mutta EU tarvitsee. Amerikan oppi näkyi lavastuksessa, Katainen puhui keskellä väkeään. Oikeassa yläkulmassa hänen jutuilleen hymyili kaunis punaiseen pukeutunut vaalea nainen. Puoluekokousta markkinoitiin työmaakokouksena. Haalareita en tosin nähnyt. Ainoa mihin tuolla työmaalla saattoi niistää nenänsä oli silkkisolmio. Juppikokoomus voittanee vielä kunnallisvaalit, mutta sitten tulee totisempaa. EU-vaaleja ei voi jättää isänmaan luovuttajien temmellyskentäksi. EU-perustuslaki olisi kaatunut täälläkin kansanäänestyksessä. Onko perussuomalaisilla muuta tapaa saada EU-vaaleissa äänivyöry kuin Timo Soinin ehdokkuus – katsotaan. Kepun kokous vaatii funtsimista. He näyttävät yksinkertaisemmilta kuin Kokoomus, mutta eivät ole sitä. Perussuomalaisten kannatus oli viime gallupissa kaikkien aikojen korkein. Peräti 5,8 prosenttia. Se on jo niin paljon, ettei sitä uutisoitu missään.
Itsenäisyys päivän lähempänä.
Irlannin kansanäänestyksen tulos lämmittää sydäntä. Olo on suorastaan riemullinen. Seuraavat lausahdukseni kiteyttävät tilanteesta kaiken oleellisen: – Missä EU, siellä ongelma. – On helpompaa istuttaa kookospähkinälle aivot kuin saada EU toimimaan. – Itsenäisyys on päivän lähempänä.
Itsenäisyys päivän lähempänä.
Irlannin kansanäänestyksen tulos lämmittää sydäntä. Olo on suorastaan riemullinen. Seuraavat lausahdukseni kiteyttävät tilanteesta kaiken oleellisen: – Missä EU, siellä ongelma. – On helpompaa istuttaa kookospähkinälle aivot kuin saada EU toimimaan. – Itsenäisyys on päivän lähempänä.
Irlanti
Minulle on tapahtunut suuria Irlannissa. Tänään irlantilaiset ainoana kansakuntana äänestävät EU-perustuslaista. Toivon, että EI-äänet voittavat. Oli tulos mikä tahansa, se ei vähennä tunnesidettäni Irlantiin. EI-tulos löisi tunnetilani tappiin asti. Kävi miten kävi, mies kestää.
Viiden prosentin puolue
Perussuomalaiset on tällä hetkellä viiden prosentin puolue. Se merkitsee, että 150 000 suomalaista äänestäisi meitä, jos vaalit pidettäisiin nyt. Tämän rinnalla on merkittävää se, että perussuomalaisten houkuttelevuus on selvästi lisääntynyt. Olemme paitsi kannatetumpi kuin koskaan , niin myös hyväksytympi kuin koskaan. Pitäisikö olla jo huolissaan vai tyytyväinen? En tiedä vielä. Otetaan selvää, sillä kyllä kansa tietää. Harmaan teorian ja kylmien tilastojen lisäksi on oltava tuntuma kansaan, syviin riveihin. Viime viikolla kävin Hämeenlinnassa, Joensuussa ja Järvenpäässä yleisötilaisuuksissa. Väkeä oli joka paikassa kuin helluntaiepistolassa. Väkeä oli enemmän kuin viiden prosentin puolueella. Perussuomalaisten puolueneuvoston kokouksessa hyväksyimme puolueen uuden kunnallisvaaliohjelman. Kelpo paperi. Jos sinulla ei ole suunnitelmaa, olet osa toisten suunnitelmaa. Meillä on oma tie ja oma tahto. Oma suunnitelma. Olemme Suomen mielenkiintoisin puolue.
Oma työ ratkaisee
Kävin Karjalan messuilla Joensuussa. Väkeä perussuomalaisten osastolla kävi jatkuvana virtana. Perussuomalaisilla menee nyt paremmin kuin koskaan. Me tiedämme mistä tulemme ja minne olemme menossa. Politiikassa pitää olla oma suunnitelma tai muuten on osa toisten suunnitelmaa. Vanhat puolueet, Kepu kurkiauranaan, ovat suurissa vaikeuksissa. Sitä saa mitä tilaa. Olisi kuitenkin lapsellista luulla, että toisten epäonnistuminen on oma onnistuminen. Oma työ ratkaisee. Perussuomalaisten kannatus nousee omalla työllä. Perussuomalaiset kokoontuvat viikolopuksi Järvenpäähän puolueneuvoston kokoukseen hyväksymään kuntavaaliohjelman. Asialinjalla jatketaan. — Jutta Urpilainen on SDP:n uusi puheenjohtaja. Onnea ja siunausta. Kokemuksesta tiedän, että valintapäivä on puheenjohtajan paras päivä. Kovaan seuraan eduskuntapuolueiden puheenjohtajien joukossa Jutta joutuu. Siinäkin oma työ ratkaisee.
EU-perustuslaista ei puhuta
Eduskunta käsitteli tänään EU-perustuslakia. Surullinen päivä. Paikalla ei ollut pääministeriä, eikä ulkoministeriä. Mediaa ei asia kiinnostanut lainkaan. Näytti siltä, että suurta osaa suomalaisista kansanedustajista ei kiinnostanut se, että heiltä siirtyy valtaa Europarlamentissa istuville italialaisille fasisteille ja kreikkalaisille kommunisteille. Toin esiin oman ja perussuomalaisten kannan. Nyt ei mato kalva. Olen orja EU-kaleerissa. Kahleissa, mutten lannistunut. EU-perustuslain käsittely on kansallinen häpeä. Keskustelua ei ole käyty lainkaan ja mediaa ei ole kiinnostanut kertoa asiasta mitään. Eduskunta itsekin teki rimanalituksen. Ei ryhmäpuheenvuoroja. Yle katsoi, että Serranon perhe on tähdellisempää ohjelmaa kuin EU-perustuslain käsittely. Voi meitä.
Pyykki pyörii II
Ei anna pääministeri Matti Vanhanen selvitystä, ilmoitusta eikä tiedonantoa. Varapuhemies – poliittinen kehäkettu – Seppo Kääriäinen tilailee jo oppositiolta välikysymystä. Siitä pitää jo tietää, että antaa hutun muhia. Vielä on jäävuorta pinnan alla. Kepu on totuuden edessä. Kokoomus on piilossa kepun selän takana, mutta ei sekään sinne jää. Vihreät tyytyvät siihen, ettei pääministeri mitään selittele. Kyllä mustan auton hurma maistuu. Voi laupias taivas sitä vihreää mesomista, jos puolue olisi oppositiossa. Läpinäkyvyyttä huudettaisiin kitalaki punaisena, punavihreänä. Tämä vaalirahoitussokandaali on hyvin murhellinen isänmaan kannalta. Tämä on kuin Lahden MM-hiihtojen doping-sotku. Eihän tätä Suomessa voi tapahtua… ja tapahtuu kuitenkin. Suomi on todellakin EU:ssa.
Tiukka viikko edessä
Politiikka on outo laji. Se ei lopu koskaan. Ikinä ei ole valmista, mutta aina on tarpeellista. Alkava viikko on monilla tavoin mielenkiintoinen. Heti maanantaina on kaupunginhallituksen kokous ja vierailu Hämeenlinnan osaston kokoukseen. Perussuomalaiset murtautuvat syksyllä myös Hämeenlinnan valtuustoon. Keskiviikkona Eduskunta käsittelee EU:n perustuslakia, jota nykyisin Lissabonin sopimukseksi kutsutaan. EU-perustuslaista ei ole Suomessa käyty minkäänlaista keskustelua, vaikka itsenäistä päätösvaltaa siirretään taas maamme rajojen ulkopuolelle. Kannatan EU-perustuslain hylkäämistä. Normaalin eduskuntatyön lomassa käyn vielä perjantaina Karjalan messuilla Joensuussa ja viikonloppuna on Järvenpäässä Perussuomalaisten puolueneuvoston kokous, jossa hyväksytään puolueen kunnallisvaaliohjelma. SDP valitsee uuden puheenjohtajan perjantaina. Seuraan mielenkiinnolla. Minulla ei ole asiaan mielipidettä, eikä ole äänioikeutta. Mielenkiintoinen vaali, mutta väärä puolue.
Pyykki pyörii
Vaalipyykki pyörii. Tänään on uutisoitu, että gallupit eivät ole reagoineet. Kaikki tapahtuu ajan kanssa. Perussuomalaisetkin saivat gallupissa rahtusen siipeensä. 5,0 % on kuitenkin hyvä luku. Reilusti enemmän kuin vaalikannatus. Ei tällainen Kehittyvien Maakuntien sotku ketään hyödytä. Uskottavuus ja usko suomalaiseen demokratiaan on koetuksella. Tässä sivussa ensi keskiviikkona Eduskunnalla hyväksytetään itsenäisyyttämme rapauttava Lissabonin sopimus. Ilman ryhmäpuheenvuoroja, 5 minuutin puheenvuoroilla. Ydin on tässä: Missä EU, siellä ongelma. Äänestän Lissabonin sopimusta vastaan. Minulla on sama mahdollisuus kuin jokaisella irlantilaisella. Äänestää asiasta. Miksi vanhat puolueet ja vihreät eivät luota Suomen kansaan?
Hyvä sopimus Espoossa
Politiikassa on osattava tehdä yhteistyötä. Kunnallispolitiikassa olen toiminut kaksi kautta sitoutumattomassa valtuustoryhmässä Espoossa. Sitoutumattomat ja Perussuomalaiset ovat hyötyneet yhteistyöstä. Tiistai-iltana kiirehdin Säätytalolta Eduskuntaan todistamaan sopimuksen syntymistä Sitoutumattomien ja Perussuomalaisten välille Espoossa. Seuraaviin vaaleihin lähdetään Perussuomalaisten listalta, jonne valtaosa sitoutumattomien aktiiveista tulee mukaan. Vaalilaki ei mahdollista vaaliliittoja puolueiden ja yhteislistojen kesken. Nyt liitto tehdään puolueen listan sisälle. Kaksissa viime vaaleissa olimme perussuomalaisina yhteislistalla. Vaalitavoitteemme on äärimmäisen kova, 7 paikkaa. Ehdokashankinta on hyvässä vauhdissa. Uskon, että tämä yhteistyö tuo Espoossa suurimman vaalivoiton Perussuomalaisten ja Sitoutumattomien yhteiselle listalle.
Työttömyys on ongelma
Viikosta toiseen Suomessa lauletaan ja laulatetaan työvoimapulaa. Pullonkauloja varmasti on. On olemassa toinenkin todellisuus. Vieraanani Eduskunnassa kävi tänään joukko espoolaisia työttömiä, jotka tosissaan hakevat töitä ja ovat halukkaita töihin. Puolitoista tuntia meni nopeasti. Sain paljon uutta tietoa ja eteenpäin vietäviä asioita. Uskon, että sain perille menneet viestit eivät olleet yksisuuntaisia. Olin otettu, että tuo porukka halusi tavata juuri minut. Kerroin miten toimin ja miksi. Tiedän omasta kokemuksesta vuodelta 1995 SMP:n konkurssin ajalta, miltä tuntuu kun työt loppuvat. Se tuntuu siltä, ettei tarvita. Ja me kaikki olemme kuitenkin tarpeen. Ainutlaatuisia ihmisiä. Ei ole kahta samanlaista. Työttömyydestä voi selvitä. Jokainen uusi työllistyminen on uusi onnistuminen. Työttömyys on ongelma, jota vastaan pitää taistella. Jokainen ihminen ja jokainen elämä on arvokas.
Säätytalo ja Eduskunta
Harvoin sitä saa oppositiopuolueen puheenjohtaja ”nauttia” pääministerin ja valtiovarainministerin seurasta 2,5 tuntia. Tänään kävi niin. Saimme runnattua yhteisiä suosituksia vaalirahoitukseen. Vaalirahakatoista tulee totta. En pidä päiväkirjaa, mutta tämän päivän neuvottelujen paperit menevät tallennettaviin papereihin. Uutiset esittelivät oppositojohtaja Heinäluomaa pelin voittajana. Olkoon julkisuus niin – pääasia oli, että tulosta tuli ja paikalla olevat tietävät miten kaikki meni. Minulla oli kiire säätytalolta Eduskuntaan. Siellä minua oli kärsivällisesti odotettu yli 1,5 tuntia. Odotus kannatti sekä odottajille että minulle. Omien tuki on tärkeää. Perussuomalaiset etenevät taas merkittävästi. Perästä kuuluu.
Kepu vaihtaa kanavaa
Voi Kepu. Jarmo Korhonen on taas vauhdissa. Kepu ja Kokoomus ovat vaalirahoitusskandaalin suuret vikapäät. Kepulainen logiikka lähtee nyt siitä, että kun Timo Kalli jäi kiinni piparipurkilta niin ratkaisuksi tarjotaan käden katkaisemista ja piparipurkkien valmistamisen kieltämistä. Kepu aikoo luopua tv-mainonnasta ja hömppämainonnasta Ilta-Sanomissa ja Iltalehdessä. Kepu harhauttaa. Hämärtäminen on täydessä vauhdissa. Koko homman alkusyy oli se, että suuri joukko Kepun ja Kokoomuksen kansanedustajia on toiminut vaalirahoituksensa ilmoittamisessa väärin. Syylliseksi haetaan tv-ilmoittelua. Tästä puuttuu vielä se, että SDP:n sosiaalitantat keksivät, että se SAK:n televisiomainoshan se syyllinen oli vaalitappioon eikä SDP:n epäsosiaalinen politiikkaa. Ei mainosväline voi olla ratkaiseva vaan viestin sisältö ja omat teot. Antaa Kepun vaihtaa kanavaa. Ulallahan se on jo valmiiksi.
Kokemus Vantaalta
Puoluejohtajan arkea on lähteä viikonloppuisin kenttää kiertämään. Niin oli myös tänä viikonloppuna. Nyt kävin naapurissa, Vantaalla. Perussuomalaisilla oli Vantaalla eduskuntavaaleissa jättimenestys. Saimme 7,7 % äänistä. Tunti Tikkuraitilla osoitti, että tieuran suunnassa on kannattanut jatkaa ja pysyä. Perussuomalaisten kannatus on kansan syvissä riveissä jo vankkaa ja sympatia vielä suurempaa. Meidän on puolueena oltava äänen arvoisia. Se vaatii työtä, perehtyneisyyttä ja ryhtiä. Tarvetta on.
Presidentti on tarpeen
Vanhat puolueet ovat kilvan silpomassa presidentin valtaoikeuksia. Presidenttiasiassa vihreät ovat vanhojen puolueiden hyväuskoinen puudeli. Presidentin alasajo liittyy Euroopan Unionin jäsenyyteen. Kun ei kerran ole itsenäistä ulkopolitiikkaa, mihin sitä presidenttiä tarvitaan? Kyllä vaan tarvitaan. Nyt ja tulevaisuudessa, sillä itsenäisyys on päivän lähempänä. Presidenttiä tarvitaan myös vastapainoksi puoluevallalle. Viime viikkojen vaalirahakeskustelu antaa vastausta, että tarvetta on. Suomen perustuslaki ja valtiosääntö on harkiten kirjoitettu ja se on kestänyt aikaa hyvin. Presidentti on osa tätä kokonaisuutta. Perussuomalaiset eivät hyväksy presidentin valtaoikeusien kaventamista. Presidenttiys on yksi voimavara. Ei luovuta siitä.
Tietämätön kansanedustaja ja tietämätön vaalirahoittaja
Maalla mökillä päin on sanonta: ”En mä mitään tiedä, mä olen Horniolta.” Meillä on nyt koko joukko kansanedustajia, jopa ministereitä, jotka ”eivät tiedä” mistä heidän vaalirahansa tulevat. ”On parempi, etten tiedä, mistä vaalirahani tulevat, ei synny riippuvuutta.” Älkää uskoko itsekään, sillä ei kansakaan tuollaista pajunköyttä usko. Vaalirahoittaja sanoo: ”En minä tiedä ketä minä rahoitin, annoin vain vaalirahaa.” Voi laupias taivas. Ihmiset, jotka bisneksissään syynäävät lukuja promillen tarkkuudella ovat ”suurpiirteisiä demokratiaenkeleitä”. Kyllä minua vaalirahoittajana kiinnostaisi, että minulta lähtenyt raha ilmoitetaan julkisesti vallitsevan lainsäädännön mukaan. Muuten käy näin, kun nyt on käynyt. Eikö todellakaan yksikään vaalirahoittaja ole tarkistanut, että avustettu ehdokas on ilmoittanut tuesta? Mitä politiittisia seurauksia tällä rötöstelyllä on? Keskustassa hyvin paljon. Timo Kalli tuskin on Keskustan eduskuntaryhmän puheenjohtaja, kun seuraavat eduskuntavaalit käydään. Jatkopäätöksellä ostettiin nyt aikaa. Matti Vanhanen saa haastajan vuoden 2010 puoluekokouksessa. Perintöprinsessa Paula Lehtomäen kuningatartie on nyt yhtä kuoppainen kuin Kainuun tiestö. Entäpä Kokoomus? Se näyttää tältä ja politiikassa usein on niin, miltä näyttää. Jyrki Katainen voi nyt onnitella itseään siitä, ettei päästänyt Marja Tiuraa ministeriksi. Lanka palaa ministerityhmässä. Luulen, että Kokoomuksessa tehdään vielä railakasta ministerikierrätystä ennen eduskuntavaaleja. Katainen on saanut selittää aika paljon ja elekieli kertoo, että mitta alkaa täyttyä. Entäpä SDP? Se tulee resiinalla perässä. SDP:n edustajat eivät näköjään vapaaehtoisesti mitään täydentele. Eipä huolta, kun Kepu ja Kokomustat saavat omaa laardiaan siivottua avataan vielä sosialistienkin särki ja katsotaan mitä se on syönyt. Tämän päivän Helsingin Sanomat oli hintansa arvoinen. Kyllä. Vaalirahoitusjutut kommentteiseen olivat ytimessä, Bulls eye.
Muistin ihmeparannus
Vaalirahoituksesta on paisunut kunnon skandaali. Ei ole mikään yllätys, että vanhat puolueet ovat häräsavuilla. Timo Kalli teki välttämättömyydestä hyveen. Kallin katumus sai aikaan muistin ihmeparanemista kepulaisissa ja kokoomuslaisissa kansanedustajissa. Olen aina tiennyt, että perussuomalaisten kannatuksen nousu saa aikaan kepussa kuulon paranemista – mutta että muistikin paranee, kun joku kärähtää vaalirahoituksesta. Vanhojen puolueiden suojaus on nyt auki. Oikeusministeri Tuija Brax on nyt temppelin harjalla. Nyt tarvitaan todella korruptionvastainen uusi vaalirahoituslaki. Perussuomalaiset tukevat täysillä. Perussuomalaisilla ei ole hämärää vaalirahaa, Vanhat puolueet ovat velkaisia. On ensiarvoisen tärkeätä, että uusi vaalirahoituslaki saa sellaisen muodon, etteivät limaisen lahjusrahan työntäjät saa tungettua sitä osaksi puoluerahoitusta.
Mätä turskahti
Vaalirahoitusmätä turskahti esiin. Asia alkaa selviämään vasta kun vastaukset ovat parempia kuin kysymykset. Tähän on vielä matkaa. Vaalirahoituslaki uudistetaan. Se on hyvä. Mätä pursuaa. Finni on vasta puhkaistu, tavaraa riittää. Mitä tapahtuu vanhoille puolueille? Muutoksen tuulet puhaltavat. Politiikassa on tärkeätä pitää ajatukset rehellisenä.
Kepulaista lainkuuliaisuutta
Keskustan eduskuntaryhmän puheenjohtaja Timo Kalli ei taida ymmärtää mitä kello on lyönyt. On ihmeellistä, että muut kepulaiset eivät kerro tätä Kallille. Minä yritän. Kansanedustaja ei voi antaa sellaista esimerkkiä, että minä vain laadin lakeja, enkä noudata niitä. Tällainen kepulainen lainkuuliaisuus ei vetele. Kalli on nyt ajanut Kobran kolostaan, eikä se möngi sinne takaisin ennen kuin Kalli on kiekunut eli tuo mystinen rahoittaja on selvinnyt. Eduskunnassa veikkailtiin täyttä häkää lahjoituksen antajaa. Kuka saa sulan hattuun eli ensimmäisenä kertoo lahjoittajan nimen? Kallin etu olisi, että se olisi Kalli itse. Oli surkuhupaisaa katsoa, kun Eduskunnassa yleensä karvamikkiin mielellään puhkuvat kansanedustajat pakoilivat asian kommentointia. Lumipallo on liikkeellä ja syytä onkin. Kansanedustajilta voi ja on sopivaa vaatia, että he noudattavat heitä varten säädettyä lakia. Kallille ja kepulaisille tiedoksi, että tämä pyykki ei ennen ole pesty kuin lain vaatima selvyys on saatu. Tämän selvityksen sivutuotteena selviää muutaman muunkin kansanedustajan vaalirahoitus. Karvamikkiä pakoilleetkin pääsevät vielä ääneen ja kuviin.
Vastustan ”kehitystä”
Joka paikassa intoillaan ”kehityksen” puolesta. ”Kehityksen” kelkasta ei saa jäädä. ”Kehitys kehittyy.” Mitä tämä ”kehitys” ja ja mihin se meitä vie? Viime aikoina olen huomannut, että EU:n uusi perustuslaki on ”kehitystä”. Se vähentää itsemääräämisoikeuttamme ja on muka askel eteenpäin. Kun olet parvekkeen kaiteella, yksikin askel väärään suuntaan riittää. Lasten huostaanottojen määrä on ”kehittynyt”. Siis lapsia otetaan yhä enemmän pois perheistä, jotka eivät lapsista huolehdi. Turvallisuuspoliittinen keskustelu ”kehittyy”. Puolustusministeri puhuu suu vaahdossa sotilasliittoon liittymisen puolesta. Hygienia ”kehittyy”. Kalaa on myyty jäiden seasta toreilla satoja vuosia, mutta nyt ”kehitys” vaatii sinne otsonia syoviä pakastimia. Parisuhteet ”kehittyvät”. Avioerot lisääntyvät, ketä sekin hyödyttää. Rahamarkkinat ”kehittyvät”. Kaiken maailman wincapitat rehottaa ja USA:n asuntokriisi nostaa suomalaisen asuntovelallisen korkoja. Timo Soini ei ”kehity”. Pidetään jalat maassa ja Jumala mielessä.
Timon päivää
Vuosi sitten Timon päivänä jouduin Jorvin sairaalaan keuhkokuumeen vuoksi. Se oli myös Eurooppa-päivä. Niin on nytkin. Vuosi sitten oli päivä, jolloin Timo Soini oli huonommassa kunnossa kuin Euroopan Unioni. Tänään, Timon päivänä, olen paremassa kunnossa kuin Euroopan Unioni. Järjestys on mielestäni nyt oikeinpäin. Oli Sloveniassa tiistain-torstain välisen ajan COSACin kokouksessa. Se on parlamentaarikkojen kokoontumisajo, jossa jutellaan mukavia ja ollaan niin kansainvälisiä eurooppalaisia että. Kun itse puhuu paljon, on kiva joskus kuunnella. Täytyy kyllä sanoa, että junan ravintolavaunussa kotimaassa opin joka kerta elämästä enemmän kuin näitten Cosacien kokouksissa. EU on otollinen pilkan ja kritiikin kohde. Pömpöösiä teknokraattivaltaa pitää kyseenalaistaa. Juhlistan Eurooppa-päivää ja Timon nimipäivää arvostelemalla Euroopan Unionia. Muutama haastettelu on asian tiimoilta tiedossa. Timo on hyvä nimi. Kyllä sillä pärjää ja tulee toimeen, vaikka kouluaikoina minua kutsuttiin aina Soiniksi, sillä luokallamme oli neljä Timoa. Minä olin Soini. Loput Timot olivat Jaska, Räidä ja Rofa. Timon päivää kaikille Timoille ja Timoihin tykästyneille.
Tulee vielä nälkä
Kun edustamani poliittinen suuntaus puhui talopojan tappolinjaa vastaan, sille naurettiin päin naamaa. Ihminen tarvitsee ruokaa elääkseen. Nyt näyttää siltä, että maailmassa tulee vielä nälkä. Vallankeskittäjät, ylimieliset byrokraatit ja teknokraatit ovat pitäneet omavaraisuutta hömpötyksenä. Nämä sokeat taluttajat eivät onneksi ole pystyneet kokonaan juurimaan maauskoa Suomesta. Olen varma, että maailmassa on moni paikoin suunta muuttumassa. Kaiken alleen nielevässä globaalissa rahanahneudessa tulee seinä vastaan. Alueellisuus, itsenäisyys ja itsemääräämisoikeus tulevat nousemaan. Nälkä opettaa. Kun nälkä voittaa pelon alkaa tapahtumaan. Luulen, että Kiinassa tapahtuu lähitulevaisuudessa suuria mullistuksia. Kommunistinen puoluediktatuuri natisee. Ei ole lainkaan samantekevää, että tapahtuuko muutos verisesti vai rauhanomaisesti. Toivon jälkimmäistä. On entistä tärkeämpää, että pidämme isäntävallan Suomessa suomalaisilla. Se ei ole käpertymistä, se on realistista ihmisen huomioon ottavaa isänmaallisuutta. Kun hoidamme omat asiamme hyvin, voimme auttaa muita. Muuten emme. Jokainen aari tulee Suomessa arvoonsa. Olemme olleet oikeassa.
Perussuomalaisten kannatus nousee
Perussuomalaisten kannatus on kestävässä nousussa. Vanhojen puolueiden tilaaman tutkimuksen mukaan kannatuksemme on noussut 4,8 prosenttiin, kun se viime vaaleissa oli 4,1%. Tutkimuksessa tutkittiin myös puolueiden vetovoimaa. Siinä oli Perussuomalaisten kohdalla tapahtunut todellinen harppaus eteenpäin, peräti 22 prosenttia koki puolueen äänestämisen kiinnostavana tai melko kiinnostavana vaihtoehtona. Perussuomalaisilla on valtava kannatuspotentiaali. Tulijoita on etenkin keskeltä ja vasemmalta sekä nukkuvista. Pidin tänään vappupuheen Kirkkonummella, yleisöä oli varovastikin arvioiden vähintään 200 kuulijaa. Saimme myös uusia jäseniä ja kunnallisvaaliehdokkaita. Järjestimme torilla kansanäänestyksen Kirkkonummen yöpäivystyksen säilyttämisestä. Tulokset julkistetaan ensi viikon Kirkkonummen Sanomissa. Perussuomalaisten kannatuksen kasvu myös ärsyttää. Kaikenlaiset helppoheikit, jotka eivät kestä esiintyä omilla nimillään levittävät perättömiä huhuja. Valtaosan niistä saa päälleen puolueen puheenjohtaja. Se kuuluu luontaisetuhin ja on varma merkki siitä, että linja saa kannatusta, kun sitä arvostelukyvyttömimmät ymmärtävät vastustaa. — Kirjani Maisterisjätkä on ollut monelle mieleen. Kiitos runsaasta palautteesta. Paras palkinto kirjoittajalle ovat tyytyväiset lukijat. Lopullisestihan kirja valmistuu vasta jokaisen lukijan päässä. Sana toimii ja vaikuttaa. Kirjasta on otettu 2. painos.
Moskova ja uusi tokaisu
Moskova oli paikallaan. Suurkaupunki sykki elämää. Näin ja aistin monenlaista. Jos Suomen on jonkun maan kanssa syytä olla hyvissä väleissä, on se maa Venäjä. Venäjällä on aina ongelmia. Iso maa, isot ongelmat, siunaili Hrutsev-vainaa. Kristus Vapahtajan kirkkoa katsellessa saatoin vain ihmtellä kommunismin barbaarisuutta. Bolsevikki-toverit kun aikanaan turmelivat koko kirkon ja perustivat paikalle maauimalan ja käymälän. Enää ei ole maauimalaa, ei käymälää, eikä bolsevikki-tovereita. Kirkko on, siinä se. Lopulta Luoja tekee lopun sekä mahasta että syöjästä. Venäjä ei ole tällä hetkellä Suomelle sotilaallinen uhka vaan taloudellinen mahdollisuus. Venäjä ei ole demokratia, mutta se on suvereeni valtio. Jos joku menee ehdottamaan Venäjälle EU-jäsenyyttä saa kysyjä selvän vastauksen: Venäjäkö EU:hun, eihän se ole mahdollista, me olemme suvereeni ja itsenäinen valtio. Tak, näin se on. Olipa mukavaa, että matkalla Venäjällä sai alkunsa ja muotonsa uusi EU-tokaisu. Ensi-ilta on joskus lähiaikoina Eduskunnan täysistunnossa. Mitä yhteistä on EU:lla ja krokotiilillä? Siitä jatkossa enemmän.
Ravit ja Moskova
Tänään olin komeissa Finlandia-raveissa. Yleisöä oli 12 835 maksanutta.Tunnelma oli kiva ja väki hyvällä päällä. Saatiin siellä yksi uusi kuntakin kunnallisvaaleihin mukaan, vaikka politiikkaa ei hirveästi puhuta. Millwall jyräsi Carlislen 3-0 ja sarjapaikka varmistui. Massiivinen onnentunne. Huomenna lähden Moskovaan. Neuvostoliitossa en käynyt koskaan ja tämä on toinen visiitti Moskovaan. Odotan mielenkiinnolla. Tänään oli hyvä päivä. Pienelle ihmiselle tapahtui suuria asioista. Siinähän se on perussuomalaisuuden ydin, ajammme pienen ihmisen suuria asioita. Taas huomenna.
Vaaliuudistus on tarpeellinen
Turpiin tuli – vaihteeksi. Vaalialuetoimikunta sai työnsä valmiiksi. Uudistus on tarpeellinen. Jokaisen äänen on oltava samanarvoinen. Tämä ongelma ei poistunut, mutta tuli todeksi niiden kohdalla, jotka ylittävät 3,5 prosentin valtakunnallisen äänikynnyksen. Olisin hyväksynyt äänikynnykseksi 2 prosenttia. Sekin merkitsee noin 50 000 annettua ääntä. Nyt kynnys asettuu äänestysprosentista riippuen noin 100 000 äänen kieppeille. Se on liian kova. Ei auta rutina, eikä kitinä. Esitin oman ja puolueen kannan. Sen enempään ei rahkeet riittäneet. Turha on kuitenkaan itkeä. Maailmassa pitää uudistua ja on tärkeää, että ylipäätään esitys saatiin. Ei maailmassa pääse mihinkään, jos kaikki pitää saada ja vain täydellinen kelpaa. Uudistus tulee voimaan aikaisintaan vuoden 2015 vaaleissa. Ensi kierros mennään vielä vanhoilla säännöillä. On tässä aikaa sopeutua ja varautua. Uskon vakaasti, että Perussuomalaiset aikanaan ylittävät kynnyksen. Me emme pelkää. Jos tämä uusi järjestelmä olisi ollut viime vaaleissa voimassa olisimme saaneet 8 paikkaa eli 3 enemmän kuin nyt. 4,1 % merkitsee kahdeksaa paikkaa. Me hoidamme asiamme niin, että kynnys ei meitä koske. Demokratian kannalta se on kuitenkin liian korkea. Se estää uusien puolueiden pääsyä Eduskuntaan. Se on väärin. Tässä uudistusprosessissa huomasi miksi SDP:llä jätättää. Puolue on läpivanha, harhassa pöllyävä kiukkupussi, joka ei tajua aikaa eikä hetkeä. Kokoomus on ominut sosialisteilta työväen ja jopa taantumuksen tukipylväs Kepu näyttää sossuihin nähden edistykselliseltä. SDP herätys ja ihmisen asialle. Sähköpostivirrasta hyppäsi syliini tänään todellinen aarre, levitämme siipemme ja annamme auringon paistaa.
Metro saa maksaa mitä vaan
Jäin kaupunginhallituksessa yksin vastustamaan Espoon hukkaputkea. Syyskuussa 2006 tehty ehdollinen päätös reunaehtoineen ”jalostui” metropäätösesitykseksi valtuustolle. Valtuusto hyväksyi syksyllä 2006 metron hinnaksi 452 miljoonaa euroa. Nyt sama lysti maksaa 713 miljoonaa euroa. Hintaa on räpsähtänyt lisää 261 miljoonaa euroa. Vaikuttiko se mitään päätöksentekoon? Sen, että parista metroepäilijästä tuli luxushintaisen metron kannattaja! Ei ymmärrä, nietu snaju. Metrosta tuli Espoon EU. Se saa maksaa mitä tahansa. Toimia tai ei, mutta eliitti ja wannabee-poliitikot hyväksyvät kaiken. Tämä merkitsee sitä, että Espoolla täytyy olla rahaa. Tulen esittämään sitä Espoon sairaiden, vanhusten ja lasten hyväksi. Muuten tänään oli hyvä päivä. Oli mahtavaa katsoa ruskeisiin silmiin ja huomata, että takaraivo ei näkynyt. Oli Luoja tänäänkin armollinen.
SMP:ta on syytä muistaa
Lauantaina pidimme Eduskunnassa seminaarin, jossa Lauri Pietikäinen kertoi Heikki Riihijärven arvoista ja poliittisesta ajattelusta, minä puhuin SMP:n ja Perussuomalaisten yhtäläisyyksisitä ja eroista. Meillä oli hyvä päivä. Erityisen arvokkaaksi sen tekivät lukuisat SMP:n veteraanit, jotka monet varsin korkeasta iästään huolimatta olivat tuleet saapuville. He arvostavat sitä mitä me jatkamme. SMP perustettiin 9.2.1959. Ensi vuonna siitä on 50 vuotta. Sitä on syytä muistaa ja juhlia. Me emme muista pelkästään puoluetta vaan niitä ihmisiä ja heidän rohkeuttaan perustaa puolue. Siihen aikaan, kylmän sodan maailmassa ja vanhojen puolueiden puristuksessa, teko oli rohkea. Tälle perustalle olemme saaneet kasvaa. SMP täytti aikanaan sen paikan, jota talonpojan tappolinjan Suomessa mikään muu puolue ei täyttänyt ja me täytämme tänään sen mitä tänään politiikassa täyttää pitää. Kävin sunnuntaina Lapin piirijärjestön kevätkokouksessa. Luovutin kirjani ”Maisterisjätkä” pitkäaikaiselle puoluetoverilleni jo SMP:n ajoilta, Alpo Lintulalle. Lahjani oli mieluinen. Alpo on niitä miehiä, jotka ovat mahdollistaneet SMP:n ja Perussuomalaisten tarinan. Ilman Alpoja ei olisi minulla puoluetta, jota johtaa. Miksi vielä kierrän viikonloput pitkin kairaa, vaikka olen tehnyt sitä runsaat 15 vuotta? Rakkaudesta asiaan ja aatteeseen. SMP:tä on syytä muistaa ja Perussuomalaisten puolesta taistella. Ne ovat minua, omintani.
Kepu harhautti ja äitiyspakkaus
Entinen Kepun kansanedustaja ja ”veroekspertti”, nykyinen isopalkkainen EY-byrokraatti, Olavi Ala-Nissilä on julkaissut muistelmansa. Siellä on paljon mielenkiintoista. Yksi kepulointi oli ylitse muiden. Nimittäin se miten Kepu harhautti SDP:n varallisuusveron poistoon. Varallisuusveron poistaminen tuporatkaisun kylkimiinana oli kepulainen keksintö, minkä kepu vinkkasi työnantajille. SDP veti syötin kitusiin asti ja kaiken kukkuraksi vielä SDP:n ministeri esitteli asian Eduskunnalle. Rahakroisokset saivat ökyetunsa ja SDP menetti ministeripaikkansa. Kepu harhautti!!! Äitiyspakkaus on ollut suomalainen hittituote. EU:n nuoleminen pilasi senkin saavutuksen. Kilpailudirektiivin mukaan hankinta kilpailutettiin. Voiton nappasi tanskalainen yritys, joka teettää pakkausten sisällöt Kiinassa ja Thaimaassa. Tämä valittu pakkaus oli noin euron edullisempi. Suomessa jäi työttömäksi 250 tekstiilityöläistä. Kilpailusäännöstöillä on estettävä sellaisten yritysten mahdollisuuden osallistua julkisiin hankintoihin, jotka hakevat kilpailuvalttinsa työntekijöiden oikeuksia polkevilla alihankintaketjuilla. Tämä nykykäytäntö syö päänsä. Kotimainen työ ulkoistuu kilpailun nimissä halpatyömaihin alihankintakeplottelulla.. Missä EU, siellä ongelma.
Oikeudenmukaisuudesta ja Stubbista
Tuonne sateen sekaan on lähteminen. Hämeen piirin kevätkokous ja puhetilaisuus Lahdessa ovat Soinin sunnuntaita. Hallitus nostaa potilasmaksuja, päivähoitomaksuja, energia- ja bensaveroja ja sitten ihmettelee miuksi inflaatio laukkaa. Peilin eteen mars. Hyvätuloisena kansanedustajana sanon suoraan, että tässä tuloluokassa ei tarvita verohelpotuksia. Ne on suunnattava pienten ja keskituloisten ostovoiman kasvattamiseen. Stubb myönsi europarlamentaarikkona olleessaan, että EU-jäsenyys supistaa itsenäisyyttämme ja itsemääräämisoikeuttamme. Se on rehellinen alku ulkoministerille. Saa nähdä miten liituraita vaikuttaa. Erityisesti Venäjän suuntaan on paljon puhuttavaa. Puutullit, rekkaralli, tonttikaupat, NATO ja Karjala-kysymys. Kaikesta on voitava keskustella asiallisesti ja vouhottamatta.
EU:n perustuslaki
Tänään oli halju päivä. Eduskunta alkoi käsitellä (nöyristellen hyväksyä) EU:n perustuslakia, jota ei enää EU:n perustuslaiksi sanota. Tyhjensin sanaisen arkkuni asiasta. Näet puheeni kokonaisuudessaan klikkaamalla tämän sivun ylälaidan kohtaa, josta pääsee eduskuntapuheisiini. Keskustelu oli piilotettu torstai-iltaan, jotta sitä ei voitu televisioida. Uutisointi itsenäisen päätäntävaltamme kapenemisesta on muutenkin minimaalista. Työ itsemäärämisoikeuden puolesta jatkuu. Hallitus antaa huomenna Eduskunnalle esityksen palvelumaksujen korottamisesta. Maksut nousevat jopa 17 prosenttia. Köyhät kyykkyyn. SDP oli viime hallituksessa repäisemässä tulokuilua auki varallisuusveron poistolla. Siitä porvarihallitus nyt jatkaa.
Kentällä oppii
Puheenjohtajan on tärkeä tuntea joukkonsa ja pysyä ajan tasalla. Palasin juuri Etelä-Pohjanmaan ja Keski-Pohjanmaan piirikokouskierroksilta. Pohjanmaa on iskussa. Väkeä oli jotta seinät pullisteli. Uutta ja nuorta väkeä oli tullut kaiken kokeneiden puoluejyrien joukkoon. Se on voittoisa sekoitus. Nautin hyvästä seurasta ja kunnon puheista. Vetäisin itsekin molemmissa kokouksissa kunnon 40 minuutin setin – ilman paperia, suoraan sydämestä. Juuri tätä haluan tehdä. Perussuomalaiset on ainutlaatuinen puolue, sillä sitä ei mikään muu puolue voi korvata. Kentällä oppii. Suora puhe ja kunnon keskustelu kertovat missä mennään. Kansan syvät rivit puhuvat. Perussuomalaiset puhuvat siitä, mistä muut vaikenevat. On oltava rohkea, tarpeen tullen yksin. Siksi meitä arvostetaan ja äänestetään. Me emme ole politiikassa omahyväisiä herroja ja seurapiirikanoja varten. Paljon sattuu ja tapahtuu. Ike lähti, Ikenet tulivat.
Stubbin paras päivä
Puoluejohtajan ja ministerin paras päivä on nimityspäivä. Elämä on auvoa. Kaikki muut päivät ovat huonompia kuin nimityspäivä. Jotkut vain pikkiriikkisen huonompia, jotkut paljon huonompia. Uusi uljas ulkoministeri Alex Stubb on erikoinen kaveri. Olen hänen kanssaan eri mieltä lähes kaikesta, mutta tykkään keskustella ja väitellä hänen kanssaan. Stubb on oikea sileäkätinen. Hänessä on sileäkätisen hahmo ja mieli. Alexin juttu on EU. Tuttu juttu, mätä huttu. Joka tapauksessa tänään olkoon Alexin päivä. Hänen Lego-hymynsä loistaa tänne betonilähiöön saakka. Espoon Blues pääsi loppuotteluun. Perhanan EU. 4. finaali Espoossa on ensi torstaina. Samana iltana minulla on ryhmäpuhe EU:n perustuslaista, jota nykyisin Lissabonin sopimukseksi häveliäästi kutsutaan. En pääse peliin. Sekin on EU:n syytä. Missä EU, siellä ongelma.
Notta mä sanon jotta
Olen menossa viikonlopuksi piirikokouksiin Pohjanmaalle. Pohjanmaa piti puoluettamme vaikeina aikoina pystyssä. He eivät hellittäneet silloin kun muilta oli usko lopussa. Luotettiin aatteen voimaan. Luottamuksesta politiikka ja poliitikko elää. Sitä joko on tai ei ole. Ilkka Kanerva kaatui luottamuksen puutteeseen. Ratkaisevaa oli luottamuksen menettäminen. Kolme viikkoa löysässä hirressä on pitkä aika. Mutta niin kuin aina köysi on lopulta niskaa vahvempi, ennemmin tai myöhemmin. Alex Stubb on uusi ulkoministeri. Eläköön sanoo EU-epäilijä. Hyvät matsit ja tiukat satsit on tiedossa. Odotan oikein huolella, että pääsemme uuden ulkoministerin kanssa ottelemaan EU:n perustuslaista. Itsenäisyys ei lisäänny kun se vähenee. Edes aprillipäivänä. Olen muutaman päivän ajan katsellut Pyrsselin uusia laintauluja. Ne pitää henkisesti viskata alas Eduskuntatalon portaita. Tuollainen lainsäädäntö ei kuulu itsenäiselle valtiolle. Olen valmis.
Veto ja työntö
Porvarihallitus tekee kaikkensa oman uskottavuutensa tuhoamiseksi. Ei tarvitse kuin vähän melalla avittaa. Pääministeri Matti Vanhanen paheksui Helsingin Sanomissa, että media puhuu liikaa huono-osaisista ja vaikeuksissa olevista. Siinä oli terveisiä Keskustan oppi-isälle Santeri Alkiolle tuonilmaisiin, joka painotti, että älä unohda köyhän asiaa. Kyllä se on niin, että Teistä herra pääministeri puhutaan liikaa ja aivan vääristä asioista. Järjen ääni ei taida kantaa kahteen metriin!? Kansallinen kokoomus on muuttunut selittäväksi sekoomukseksi. Kuulostaako sana arvostelukyky mitenkään tutulta? Tämän aamun Ylen Lauantaiseurassa SDP:n poislähtevä puheenjohtaja Eero Heinäluoma vaikutti suorastaan intellektuellilta verrattuna Keskustan ja Kokoomuksen johtoon. Tosiasia on, että SDP:lle tulee huonompi puheenjohtaja kesäkuussa, mitä nyt tehtävänsä jättävä Heinäluoma on. Lauantaiseurassa puheenjohtajaehdokkaat laitanaan tekivät itsestään feministejä SDP:n naisjärjestön tentissä. Samaa sarjaa oli Hesarin otsikko, jossa SDP:n puoluekokouksen merkittävimmät aloitteet koskevat homoparien adoptio-oikeutta. SDP:ta äänestäneistä duunarimiehistä merkittävä osa on jo Perussuomalaisten äänestäjiä. Tervetuloa loputkin, latu on auki. Perussuomalaisilla menee paremmin kuin koskaan. Gallupit raapivat jo yli 5 %:n kannatusta. Se ei ole ihme, sillä Perussuomalaisten vankkureita vetää oma yksimielinen puolue ja työntää vanhojen puolueiden sekoilut.
Vuosipäivä
Tänään tulee kuluneeksi 29 vuotta, kun isoissa kumisaappaissa ja kevätloskassa kävelin SMP:n puoluetoimistoon Pohjoiselle Rautatiekadulle ja liityin SMP:n jäseneksi. Voi sanoa, että enää ei tee politiikassa mitään lapsellisuuttaan, sen verran on kilometrejä takana. Toivottavasti jokunen edessäkin päin.
Paluu politiikkaan
Politiikassa tapahtuu tulevilla viikoilla hyvin paljon. Perussuomalaisten kanta on kysyttyä tavaraa. Ylen kiirastorstaina julkaisema kannatusmittaus näytti Perussuomalaisille 5,2 % kannatusta. Se on kaikien aikojen ennätys. Tarvetta on. Heti tiistaiaamuna kokoontuu vaaliuudistusta pohtiva toimikunta. Lähiviikkoina ratkeaa se haluavatko vanhat puolueet oikeudenmukaista vaalilakia vai ei. Ajan jokaisen äänen tasa-arvoa kannatuksemme vahvistumisesta riippumatta. Budjettikehykset kielivät EU:lle alistuneen teknokraattivallan yliotteesta. Välttämättömät korjaukset vähempiosaisten hyväksi jäävät toteutumatta. NATO:n nopean toiminnan joukkoihin otetaan kantaa. Epäilen hankkeen järkevyyttä Suomen kannalta. Kiina mellastaa Tiibetissä. Suomen hallitus pistetään vastaamaan omasta linjastaan. EU:n perustuslakia ajetaan läpi Suomessa ilman kansanäänestystä. Suomen kansa on oikeastaan täysin pimennossa koko hankkeesta. Täytyy huutaa kovaa, että Suomessa edes tiedetään, että itsenäistä päätösvaltaa taas luovutetaan kolhoosi EU:lle. Perussuomalaisten hyvinvointi aiheuttaa närästystä kilpailevissa puolueissa. Olen valmis taisteluun.
Rauhallista Pääsiäistä
Pääsiäinen on ihmistä varten. Uuspakanuus elää ja voi kohtalaisesti. Lopulta Luoja tekee lopun sekä mahasta että syöjästä. Pääsiäisen hoksaa viimesitään siitä, että keskusteluohjelmiin ja viikonlopun lehtiin ilmestyy kristinuskon perustotuuksia kiistäviä henkilöitä ja juttuja. Siinä multa mutisee, hetken heiluu ja karisee pois. Pieni ihminen on suuren mysteerin edessä. Onko tässä kaikessa sittenkin jotakin järkeä vai ei? Pää tulee kipeäksi kun tuollaisia miettii. Ole tässä järkevä järjettömässä maailmassa. Minulle Pääsiäinen on Ylösnousemuksen juhla. Se on niin kova juttu, että sen viettämiseen ei neljän päivä loma riitä. Meni koko elämä. Rauhallista Pääsiäistä.
Syrjäytymisuhkaa ja kiinalaista kommunismia
Julkisuudessa on ollut paljon asiaa nuorten syrjäytymisuhkasta. Vaarassa on kymmeniä tuhansia nuoria. Hyvinvointivaltiossamme on jotakin pahasti pielessä. Suomi on rikkaampi kuin koskaan ja täynnä tekemätöntä työtä, silti kaikki eivät löydä paikkaansa. Yhteisöllisyys ja perhe ovat kriisissä. Välittäminen on väljähtynyt. Oliskohan korkea aika, että muutkin kuin Perussuomalaiset puhuvat suoria sanoja ja selviä tosiasioita minä, mulle, itse-Suomesta. Tilanne ei korjaannu itsestään. Parannuksenteon voi alkaa lähipiiristään, sitten on kanttia siirtyä kansainvälisille areenoille. Kiina tietää vaikeuksia. Ateistinen kommunismi valtiouskontona yhdistettynä raakaan talousjärjestelmään on kaksinkertainen onnettomuus. Olympialaiset ovat muistini mukaan urheilukisat. Pahaa pelkään, että pekinkiläinen performanssi tuo mieleen muut totalitarismissa pidetyt olympiakisat. Kiinan kohdalla pätee: You have seen nothing yet. — Kirjani tiimoilta olen vieraillut haastateltavana sekä Tampereen että Helsingin Akateemisissa kirjakaupoissa. Ne ovat olleet huikeita kokemuksia. Sanalla on mahtia. Jaakobin kirje Uudessa testamentissa kertoo: Kieli on tulta!
Maisterisjätkä
Kirjani Maisterisjätkä on nyt julkaistu. On ollut aika haipakkaa. Kirjasta tuli niin hyvä kuin osasin tehdä. Työt jatkuvat. Tekemistä riittää. Kiitos erityisesti niille tavallisille aatteemme kannattajille, jotka eivät koskaan pääse suuriin otsikoihin, mutta joiden äänet ja työ ovat mahdollistaneet suuret otsikot sekä SMP:n että Perussuomalaisten osalta. Perussuomalaiset – Ihmiselle hyvä.
Kemijärven keikka
Kaksi yöjunayötä on nyt takana, elämää edessä. Olen iloinen, että sain omin silmin nähdä ja omin korvin kuulla perusteet Kemijärven sellutehtaan säilyttämiselle. Tunnelmani ovat sekavat. Toisaalta olen iloinen saamastani vastaanotosta Kemijärvellä. Ohjelma oli hyvin järjestetty, poliittisista ennakkoluuloista ei ollut tietoakaan. Sellunkeittäjät, tehtaan johtaja, massaliike, kaupunginjohtaja, Lapin radio, Koillis-Lappi ja Lapin Kansa; kaikki paikalla ja kaikki antamassa tilaa ja vastaamassa kysymyksiin. Toisaalta olen todella vihainen. Voittoa tuottava, hyvin toimiva ja aluetaloudelle merkittävä tehdas ajetaan alas. Turhauttaa, kun suomalaista perustaa tuhotaan ja hallitus ei tee mitään. Jos Kemijärven tehdas lakkautetaan on se aluepolitiikan loppu. Keskustan häpeä. Mihin sellaista puoluetta tarvitaan, joka unohtaa juurensa. Hattara-Kepu ei ansaitse kunnioitusta, eikä ääniä. Kävin Sompin parikunnan luona syömässä minulle luvatun poronkäristyksen. Hyvää oli ruoka ja seura. Puhuin yleisötilaisuudessa valtuustotalolla. Sali oli täynnä. Me olimme yhtä. Se on harvinaista Suomessa. Tehtaan pääluottamusmies Seppo Kenttäkumpu ja varapääluottamusmies Petri Somppi saattoivat minut yöjunaan. Kädenpuristukset olivat lujat ja kuivat. Nämä miehet pärjäävät varmasti. Sen soisi tapahtuvan heille rakkailla mailla, omilla juurillaan. Sen soisi kaikille. Yöjunan lähestyessä Helsinkiä tapasin vielä aamukahvilla Teijo Alaluusuan. Tehtaan miehen Kemijärveltä. Hän meni vielä työtehtävissä Vantaalle. Työmoraali ei ollut pettänyt, töitä loppuun asti ja tehdään kunnolla kuin Herralle. Teijon katseessa olivat sanat: älä unohda meitä. En varmasti. En voi, enkä halua.
Kyllä kansa tietää ja Kemijärven yöjuna
Kävin eilen Tapani Kansan 40-vuotisjuhlakonsertissa Helsingissä. Hittiparaati oli vakuuttava. Kyllä Kansa tietää. Tänä iltana hyppään Kemijärven yöjunaan. Se kulkee taas. Kiitos kemijärveläisten sitkeyden. Huomenna vierailen Stora-Enson tehtaalla, tapaan kaupungin ja massaliikkeen johtoa. Illalla on puhe- ja keskustelutilaisuus valtuustotalolla. Tulee täysi päivä, jonka muistan varmasti pitkään. Takaisin tulen yöjunalla tiistaiaamuna suoraan tasavallan presidentin Itämeri-foorumiin. On etuoikeus saada tehdä jotakin yhteiseksi hyväksi.
Hallitus vastaa ja Soini kiittää
Jätin eilen kirjallisen kysymyksen hallitukselle maan ja tonttien myynnistä ulkomaalaisille. Olen saanut asiasta valtavasti palautetta. Myönteista palautetta on noin 80 prosenttia ja kielteistä noin 20. Hallitus joutuu nyt kolmen viikon kuluessa vastaamaan kysymykseen. Tänään tulivat HOK-Elannon vaalien tulokset. Sain 2 475 ääntä ja tulin valituksi. Kiitokset äänestäjille. Merkittävä läpimurto oli myös Perussuomalaisten Uudenmaan piirin piirisihteeri, perushoitaja Arja Juvosen läpimurto edustajistoon. Rohkeus ja itsensä likoon laittaminen tuo tulosta. Kolmas listalta läpipäässyt on tohtori Ilkka Hakalehto, joka oli Perussuomalaisten ja Itsenäisyysvoimien yhteinen presidenttiehdokas vuonna 2000. Olimme Yhteiseksi hyväksi -listalla, jonka kaikille ehdokkaille ja äänestäjille annan kiitoksen. Olemme edustajistossa yhteisellä asialla.
Venäjän vaalit ja Kosovon tunnustaminen
Venäjällä valittiin uusi presidentti. Suomessakin on oltu hiljaisen huolissaan vaalien näennäisluonteesta. Tuntuuko tutulta? Kun Suomessa Urho Kekkosta valittiin presidentiksi vuonna 1978 yhteisiä vaalikeskusteluja ja ehdokkaiden tv-väittelyjä ei ollut. Kaikki vanhat puolueet olivat Kekkosen takana. Kekkonen sai 260 valitsijamiestä 300:sta. Sama oli tahti askelten. Venäjä on sellaiset 30 vuotta Suomea perässä. Suomikin tunnustaa Kosovon perjantaina. Miksi Kosovo on yhtä äkkiä niin tärkeä kaikille? Mietin sitä parhaillaan. Kansainvälisessä politiikassa on menossa jotakin suurempaa kuin pienen maan itsenäisyys. Jotakin hirtehistä siinäkin on, kun EU:n koillinen rajamaakunta Suomikin rinta rottingilla tunnustaa itsenäisyyttä Kosovolle vaikka se on luovuttanut suuren osan lainsäädännöstään EU:lle ja oman rahansa Euroopan keskuspankille. Kaiken kukkuraksi Suomi valmistautuu ilman kansanäänestystä luovuttamaan lisää päätäntävaltaa EU:lle uuden EU-perustuslain myötä. Äänestän vastaan!
Poliiseja koulutetaan työttömäksi
Poliisi on ystävä, sanotaan. Suomessa on luotettu poliisiin. Tällä hetkellä poliiseja koulutetaan suoraan työttömyyskortistoon. Tämä on järjetöntä. Olen viime viikkoina saanut kymmeniä viestejä poliiseilta eri puolilta maata. Ruohojuuritaso puhuu niin, että poliitikkokin ymmärtää. Itä-Suomessa puolet poliisiresursseista menee paikoitellen venäläisten rekkojen kanssa askarteluun. Jokainen ymmärtää, että se aika ja vaiva on muusta turvallisuudesta pois. Ministeritaso voisi kysyä poliisilta miten ruuhkat saadaan historiaan, jos eivät minua usko. Vaativalle ja vaarallisellekin poliisialalle on menijöitä. Laatu on käsittääkseni hyvää. On kansallinen katastrofi kouluttaa motivoituneita ihmisiä suoraan kortistoon. Virkoja on olemassa, mutta niitä ei täytetä. Faktaa päättäjiltä ei puutu. Tekoja puuttuu. Sisäinen turvallisuus maksaa. Se saakin maksaa. Rahat tiskiin ja poliisit töihin.
Kantolan keksi ja Popsin nakit
Viikko sitten kerroin plokissani, että yhtä huutaa demarien puheenjohtajakisa. Kantola on keksitty. Nyt Kantola on kehissä. Popsin nakkeja mainostettiin aikoinaan, että montas söit? – Yhdeksän. Nyt valitaan päädemaria, ehdolla Vattulaisen mielestä on yhdeksän tunaria. Mikä on EU? Se on järjestelmä, jossa punasilmäiset tekevät päätöksiä Brysselissä, joita sinisilmäiset Helsingissä toteuttavat.
Maa ja firmat
Suomalaisilla on oltava valta omassa maassaan. EU rajoittaa merkittävästi lainsäädäntövaltaamme ja yhteinen raha on vienyt meiltä mahdollisuuden vaikuttaa rahan arvoon ja korkoihin. Itsenäisyys ei kasva kun se vähenee. Maata ei enää valmisteta lisää. Se on siis niukka hyödyke. Olen sitä mieltä, että suomalaista maata ei pidä myydä sellaisen valtion kansalaisille, joiden valtio ei salli suomalaisten ostaa maata heiltä. Ylipäätään maan myynti ulkomaalaisille ei ole järkevää. Viuokrata voi ja pitääkin, samaten matkailijat ovat tervetulleita. Rekkaralli Itä-Suomessa jatkuu entiseen malliin. Ihmiset ovat tilanteeseen erittäin tyytymättömiä ja ihmettelevät oikeutetusti, että miksi mitään ei tapahdu. Ratkaisu on yksinkertainen. Päästämme Venäjältä Suomen yhtä monta rekkaa kuin täältä pääsee sinne. Se on rallin loppu. Kauppaa pitää ja saa käydä, mutta kukin vastatkoon aiheuttamistaan kustannuksista ja tehdään selvät pelisäännöt. Kaikki toimii ja kaikki hyötyvät. Yhtiöitä, joilla on Suomelle strategista ja huoltovarmuusmerkitystä mm. energiayhtiöt, ei saa myydä vieraisiin käsiin.
Perussuomalaiset vahvistuu
Tampereen vanhustenhuollon puutteisiin tehokkaasti puuttunut Laila Koskela on suostunut Perussuomalaisten listalle sitoutumattomaksi ehdokkaaksi syksyn kunnallisvaaleissa. Olen iloinen Lailan päätöksestä. Perussuomalaiset rynnivät voimalla Tampereen valtuustoon. Koko porukka on tehnyt hyvää työtä. Tampere ei jää ainoaksi läpimurroksi. Jää murtuu eri puolilla Suomea. Ehdokasasettelu etenee vauhdilla. Olen käynyt useita neuvotteluja eri puolilla maata. Saamme vanhojen hyvien lisäksi uutta voimaa. Perussuomalaisilla ei ole kiire mihinkään. Satsaamme laatuun ja uskottavaan vaihtoehtoon. Emme hoe suuruutta ja kauneutta. Hoidamme tavallisten ihmisten asioita ihmisten ehdoilla. Se on ihmiselle hyvä.
Kemijärvi on uusi Koijärvi
Koijärvestä tuli ikoni ja symboli, jonka avulla vihreät tulivat kansan tietoisuuteen. Koijärvi elää edelleen voimakkaana mielikuvana. Pääosin myönteisenä. Kemijärvi on uusi symbolinen Koijärvi. Taistelun symboli. Kemijärvestä tuli ikoni taistelussa ahneutta ja kasvotonta rahaa vastaan. Kemijärvi elää, eikä se kuole yhteen tehtaaseen. Kuvaputkitehdas Valcon konkurssi loi vennamolaiseen retoriikkaan Valco-Sorsan. Keskustan toimettomuus ja vellihousuilu loi Kemijärvi-Kepun. Kemijärvi on plussaa ja kepu miinusta, Kemijärvi-Kepu on tämän päivän Valco-Sorsa.
Päädemari hakusessa
Demaria pukkaa. Päivän demarit olivat kollegat Pia Viitanen ja Kimmo Kiljunen. Kiljuselle pieni plussa kilpasiskoon nähden. Hänellä on sama jalkapallosuosikki kuin minulla, Millwall. Tapasin eilen Espoon valtuustotalolla viisaan pitkän linjan demarin. Hän sanoi, että parasta ei ole nähty? Siis ketä? Toveri sanoi: Ilkka Kantola. Varmuuden vuoksi sanon ennen kuin kukaan kysyy, että en ole käytettävissä SDP:n puheenjohtajaksi. Miksi? Väärä puolue. — 20.2. klo 14.55 Vierestä vietiin. Jouko Skinnari lähti SDP:n puheenjohtajakilpaan, seuraavana kansanedustajista aakkosissa on Timo Soini, eteenpäin ei enää päästä joten luulen, että nyt kaikki SDP:n pj-ehdokkaat ovat esillä.
Keskusta hukkuu Kemijärveen
Kepussa Kemijärven laineet lyövät ikkunaan. Vallantäyteinen ja juurista irtautunut Kepu on nyt kaikkien nähtävillä. Kun Keskusta jää, mitä tulee tilalle? Vaihtoehto on valmiina, Perussuomalaiset. Ihmisarvon, itsenäisyyden ja paikallisuuden puolustaja. Ajatussuunta, jossa ihminen on rahaa tärkeämpi. Keskusta huutaa olevansa suurin ja kaunein. Kepu on hurmaantunut itsestään. Se kuvittelee, että suuri on kaunista. Ei puolue ole tarkoitettu katsottavaksi vaan kannatettavaksi. Toimimaan kansan ääntä kuullen. Ydinkysymys on: Mikä riittää jos se, että tekee parhaansa ja tuottaa voittoa ei riitä? Vastaus ei ole sopeutuminen vaan se, että sen on riitettävä ja toimitaan sen mukaan. Kepun veneestä on tappi irti. — Samana iltana klo 20.15. Eipä mennyt kauaa, kun ukko uunilta urahti. Kepun puoluesihteeri Jarmo Korhonen tietää tilanteen. Kepukansa napisee kuin Mooseksen aikoihin. Moosesta ei näy, mutta Korhonen kuuluu. Selitys on pulmiin tietenkin kepumaisen puhdasoppinen: kokoomuksen broileriministerit ovat syyllisiä virhepolitiikkaan. Kyllä tuon umpiluukepulainen uskoo, mutta silti tappi ei ole vielä paikallaan, vesi nousee.
Voihan Venäjä ja yksi kysymys
Venäjällä on presidentinvaalit muutaman viikon päästä. Voittaja on jo selvillä. Neuvostoaikaan irvailtiin, että mitä vietiin, kun Kremliin tehtiin murto? – Seuraavien vaalien tulokset. Tuo juttu ei ole vanhentunut. Suomessa taivastellaan Venäjän meininkiä. Ei se ole ihme. Ihme on se, että meillä oli Urho Kekkosen aikana venäläinen meininki, eikä sitä muistele kukaan. Vuonna 1974 eduskunnan enemmistö päätti poikkeuslailla rauhan aikana jatkaa presidentti Kekkosen toimikautta ilman vaaleja. Vuonna 1978 neljä suurinta puoluetta: Kokoomus, Kepu, SDP ja SKDL, ja muutama pienikin oli presidentti Kekkosen uudelleen valinnan takana. Suomessa olisi jo aika hieman suunnata valoa noihin kansanvallan rappion vuosiin. — Suomen jalkapallomaajoukkueella on uusi englantilainen valmentaja ja käymme uudella innolla uusiin arvokisakarsintoihin. Olisi Suomelle kunniaksi, että kaikki suomalaiset voisivat maksuttomilla kanavilla nähdä maajoukkueen pelaavan televisiossa. Mikä estää?
Pätevä vai demari?
Eero Heinäluoma ilmoitti, että yksi kausi SDP:n puheenjohtajana riittää hänelle. Ilmoitus oli yllätys Turkuun kokoontuneille demareille. En minä tiennyt, että Heinäluoma lopettaa, mutta tiistain Tuntemattoman Sotilaan teatteriesityksen väliajalla panin merkille Eeron rennon olon. Päätös oli tehty. Taakka oli poissa. Puolueen puheenjohtaja tietää mitä on olla puolueen puheenjohtajana. Puolueesta riippumatta. Kunnallispolitiikassa valintatilanteissa pohdin aina, että pitääkö valita pätevä vai demari? Sitä miettii nyt moni demari. Demari valitaan. Muilla ei ole oikeutta olla ehdolla ja äänestää. Vaikka olisi pätevä. Eero Heinäluoma kesti yhden kauden demarien puheenjohtajana. Nyt hänen pitää vielä kestää kampittajiensa kehut suoraselkäisestä vastuunotosta ja tilan antamisesta uusille yrittäjille. Se voi olla kovempi savotta kuin itse puheenjohtajuus. Suitsutus ei kuitenkaan kestä yhtä kauan kuin puheenjohtajuus.
Presidentinvalta ja ruuhkamaksu
Taitava Eduskunnan pääsihteeri Sepppo Tiitinen vieraili Lauantaiseurassa. Halusi supistaa presidentinvaltaa. Eipä ollut samat puheet kuin Kekkosen aikaan. Ei Vennamokaan silloin presidentinvaltaa vaan Kekkosen valtaa halusi supistaa. Meillä ihmetellään Venäjän presidentinvaaleja. Eikö olo olekaan kotoista, kun Venäjällä eletään kuin Kekkosen aikaa Suomessa? Meillä tehtiin poikkeuslaki 1974, presidentistä ei saanut äänestää lainkaan ja 1978 istuva presidentti Kekkonen ei suostunut yhteenkään julkiseen TV-väittelyyn, eikä mihinkään muuhunkaan väittelyyn vastaehdokkaittensa kanssa. Todellinen syy presidentinvallan käpälöintiin on EU-jäsenyys ja sen kaksi lautasta. Vihreä vouhotus ruuhkamaksuista uhkaa käydä kalliiksi. Lisää kontrollia ja maksuja liikkumiselle on varma tapa tappaa taloudellista toimeliaisuutta. Näinkö sitä uutta jaettavaa syntyy? Rankaisumaksujen sijasta on panostettava vähemmän saastuttaviin ajoneuvoihin ja joukkoliikenteen kehittämiseen. Onko se niin vaikeaa yritää myönteisyyden ja kannustamisen kautta rankaisemisen sijasta?
Näin sen näin
Kansalainen Timo Soini kävi Kansallisteatterissa katsomassa kohuttua näytelmää Tuntemattomasta Sotilaasta. Yllätyin myönteisesti. Katsoin näytelmää oman maailmankuvani läpi. Näin kaiken, ymmärsin mitä halusin ymmärtää. Sota on kamalaa. Se ei yllätä. Silti viimeinen sotamme on minulle ollut voitettu sota. Nimenomaan sodan jälkeiset sukupolvet voittivat vapauden valita. Minä myös. Tätä vapautta ei ole osattu täydellisesti käyttää, eikä arvostaa. Siksi se on luovutettu pois. Laukaustakaan ampumatta. Sellainen maailma on. Tällä puolella rajaa. Enkä nyt puhu valtakunnan rajasta, enkä vanhasta rajasta. Näyttelijäsuorituksissa oli vimmaa ja tekemisen meininki. Kiljunkeittokohtaus oli aivan loistava. Tuolta sen muistan maistuneen. Nuorten miehen uho on mukaansa tempaavaa katsottavaa. Jeesukset ja Perkeleet sinkoilivat. Ne ovat aina siellä missä asiaa puhutaan. Ei heistä eroon pääse. Sodan käyneillä miehillä ei ollut vaihtoehtoa. Oli tapeltava tai kuoltava. Palkaksi sai kutsun maan jälleenrakentamiseen ja raivaamiseen. Ja kun se oli tehty, alkoivat herrat puhumaan peltojen paketoinnista. Roolisuoritukset olivat rautaisia. Se oli ryhmätyötä. Väliaikaan asti esitys oli luomoava, loppupuoli, joka oli ennakkokaavailuissa päähäni piirtynyt huipennuksena oli tasaava. Se on se sama ero kuin on nousuhumalalla ja laskuhumalalla. Näin sen näin.
Ajatuksia istuntovapaan päättyessä
Sain istuntovapaan aikana tehtyä monia rästitöitä. Perussuomalaiset kiinnostavat, palautetulva on melkoinen. Ilmassa on paljon voimattomuuden tunnetta. Se kielii siitä, että ihmisten luottamus oman äänen voimaan horjuu. Edes voittoa tuottavissa yrityksissä et ole turvassa. Mikä sitten riittää, kun yrittäminen ja onnistuminen ei riitä? Olemme hyvää vauhtia luisumassa kylmien teknokraattinen hallitsemaan yhteiskuntaan. Suomessa kaikki toimii, mutta mikään ei järjesty. Italiassa mikään ei toimi, mutta kaikki järjestyy. Jos rehellisellä pelillä ei pärjää tai se tehdään liian hankalaksi, on seurauksena harmaan talouden ja vilunkipelin kasvu. Ylisäätely-yhteiskunta johtaa siihen. EU on jälleen ”kunnostautunut”. Nyt vaarassa ovat haja-asutusalueiden postinkanto. Markkinoiden epäjumala ei Pyrsselissä pidä siitä, että pieni ihminen saisi lehden luettavakseen joka päivä. Olen aina mennyt mielelläni eduskuntaan töihin. Se eduskunta, josta lähdin joulun viettoon, ei ole sama mihin palaan. Heti aamusta menen Yleisradioon keskustelemaan Jarmo Korhosen kanssa vaalilakiuudistuksesta. Kepun puoluehallituksen esitys oli poikkeuksellisen härski jopa Kepun tekemäksi. Siitä enemmän radioaalloilla huomenaamuna, Yle ykkönen klo 8.15. Kemijärveläiset tulevat eduskuntatalon eteen mielenosoitukseen klo 9.50. Millä minä puolustan heitä, kun valtapuolue Kepu ja heidän ministerinsä hallituksessa eivät sitä tee? Käynti Yhdysvalloissa antoi paljon ideoita. Kansaa puolustava populistinen näkemys sai uutta virtaa. Olen entistä vakuuttuneempi EU:n keskityspolitiikan tulevasta konkurssista. Sain myös tammikuussa kirjani kustantajalle. Kirjoittaminen käy työstä. En olisi kehdannut jättää keskinkertaista työtä painettavaksi. Ei tarvinnut. Hyvä siiitä tuli.
Ameriikan raitti
Go west young man. En ole nuori, enkä nätti, mutta Amerikoissa tuli käytyä. Avartava ja hyvä reissu olikin. Kävin New Yorkissa ja Washingtonissa. Itärannikko liberaaleine ilmapiireineen ei ole koko totuus Ameriikoista. Onneksi. Sieltä näkee kuitenkin kauas. Presidentinvaaleissa on siellä täysi höyry päällä. Lopputulos on se, että kansa saa valita toisen kahdesta miljonääristä. Jos julkisuus on Suomessa politiikolle aika ajoin rankkaa voi Ameriikoista sanoa, että siellä poliitikoilla ei ole hetken rauhaa. Psyykkeen on oltava terästä. TV-mainonta oli laajaa ja kaikkea mahdollista mainostettiin. Katselin niitä aikaeron rasittamilla silmillä eri vuorokauden aikoihin. Suurin yksittäinen havaintoni liittyi reseptilääkkeiden avoimeen ja kärjekkääseen mainostamiseen. Viesti oli, että tämä lääke auttaa, puhu siitä lääkärisi kanssa. Mitähän tapahtuu lääkärille, joka ei potilaan – tai asiakkaaan, niin kuin nykyään sanotaan – toiveita toteuta? No, lääkäri varmaan vaihtuu. Joku aina kirjoittaa mitä epätoivoinen ihminen keksii toivoa. Sairaus- ja terveysbisnes on täysin estotonta. Homma on markkinavetoista. Sinulla on oltava vakuutus, jotta selviät. Ameriikoissa on yli 40 miljoonaa ihmistä, joilla vakuutusta ei ole. Minulla oli keuhkokuume viime keväänä. Sain Jorvissa hyvän hoidon. Viikon keikan tuloksena oli toipuminen ja 135 euron lasku. Ei tarvitse olla Einstein, jotta tajuaa kumpaa järjestelmää pidän sairastuneelle ihmiselle parempana. Epäkohdistaan huolimatta The Land of hope and glory on minulle myönteinen maa. Siellä uskotaan tulevaisuuteen ja omiin mahdollisuuksiin. Kaikki eivät onnistu, mutta kukaan ei estä yrittämästä. Ei Ameriikka mikään taivas ole, mutta taivaasta on siellä lupa puhua tulematta leimatuksi naurettavaksi. Poliittinen retoriikka on huipputasoa. Paras ”onelaineri”, jonka kuulin oli Mike Huckabeen määritelmä republikaanista. Hän sanoi taloudesta puhuttaessa, että todellinen ongelma on harmaa talous, jossa huumekauppiaat, väärinpelaajat ja muut ei-republikaanit mellastavat. Washingtonissa kävin mielenkiintoisia keskusteluja monissa eri paikoissa. Antoisinta oli konservatiivisessa ilmapiirissä. Ideologiat eivät ole kuolleet. Jos Suomen politiikaan saisi tuoda ulkomaalaisvahvistuksia olisi sopimus jo allekirjoitettu. Voisin itsekin lähteä pelaamaan presidentinvaalien play-offsit Ameriikkaan. Ameriikan osavaltioilla on suurempi itsenäisyys keskushallinnosta kuin Suomella on EU:ssa. Olen aivan varma, että Pyrsselivetoinen Euroopan Neuvostoliitto häviää kaikki ideakilpailut Ameriikalle. Tämä ei merkitse sitä, että Ameriiikka on ehdottoman hyvä, mutta se merkitsee sitä, että on se aina kolhoosia parempi. Ameriikan raitilla ei konsensus korvia kutittele. Voit olla sitä mitä sanot ja syöt. Ihan häpeilemättä. Sinun mielipiteesi on yhtä arvokas kuin mikä mielipide tahansa. Mitähän tuo minusta ajattelee, miettii usein suomalainen. Parempi on miettiä mitä mieltä itse on ja sanoa se.
The Land of hope and glory
Espoon maanantai-iltainen valtuusto oli kryptinen kokemus. Valtuusto sai selvityksen metron karanneista kustannuksista toimialajohtaja Olavi Loukolta. Valtuutetut kuulivat ruusuntuoksuisen selityksen, josta ei sallittu keskustelua. Sellaista on demokratia Espoossa. Asia tulee ensi kuussa kaupunginhallituksen listalle ja sieltä valtuustoon. Asiasta tulee meteli. Lähden tiistaiaamuna Yhdysvaltoihin. The Land of hope and glory on aina ollut kiehtova. Itse asiassa Yhdysvallat on poliittisen populismin alkukehto. Opittavaa on, jos on opetettavaakin. Yhdistetty virkistys- ja työmatka antaa helikopteriperspektiiviä kotimaahan ja mahdollisuuden seurata paikan päällä kuinka presidentin esivaaleja käydään. Perussuomalaisten presidenttiehdokkuus vuonna 2006 oli minulle suuri kunnia. Saadut 103 492 ääntä on murtumaton perusta, jolle oli hyvä rakentaa eduskuntavaalivoitto. Pienen ihmisen puolustajana seuraan suuren rahan presidentinvaaleja. Ties mitä siitä seuraa. Plokiin tulee nyt runsaan viikon tauko. Palataan palstoille heti helmikuulla.
Omistajapolitiikasta välikysymys
Porvarihallitus kieltäytyy ylpeästi antamasta selvitystä valtion omistajapolitiikasta eduskunnalle. Menettely on röyhkeän ylimielistä. Oppositon velvollisuus on saattaa asia eduskunnan käsittelyyn. Perussuomalaiset ovat valmiita toimimaan välikysymyksen ensimmäisinä allekirjoittajina. Se ei ole meille itsetarkoitus. Me voimme myös olla tukemassa jonkin muun puolueen allekirjoittamaa välikysymystä. Välikysymys on jätettävä heti eduskunnan kokoontuessa helmikuun alussa. Stora Enso, josta julkisella vallalla on merkittävä omistusosuus käyttäytyy kuin linnanherra Lapissa. Se antaa ymmärtää, että koko Lapin puusto sekä valtion omistamat että yksityisten metsät ovat sen puureservaattia. Millä oikeudella Stora Enso katsoo voivansa määrätä muiden kuin sen itsensä omistamista metsistä? Kemijärven voittoa tuottavan sellutehtaan alasajo on isompi kysymys kuin hallitus arvaakaan. Suomalaiset ovat olleet valmiita tukemaan yrittämisen ja yritysten toimintaedellytyksiä erilaisilla tukitoimenpiteillä. Tämän vastapainoksi suomalaiset ovat odottaneet yrityksiltä yhteiskuntavastuuta. Mikäli yritykset öykkäröivät ja unohtavat yhteiskuntavastuunsa pörssiyhtiömuminaan on selvää, että julkisen vallan tuet yrityselämälle joutuvat uuteen valoon ja harkintaan. Valtion omistajaohjauksen perusperiaatteet on päivitettävä. Välikysymyskeskustelu ja hallituksen politiikan kannattatuksen mittauttaminen on siihen oikea keino. Perussuomalaisten mielestä valtion omistuksilla on oltava selkeä moraalinen perusta.Valtion omistajapolitiikasta tarvitaan julkinen keskustelu. Eduskuntasali on sille oikea paikka.
Jäsenvaali
Vanhoissa puolueissa vauhkotaan jäsenvaalia. Sitä isot perässä mitä perussuomalaiset edellä. Perussuomalaiset on perustamisestaan asti ollut suoran jäsendemokratian puolue. Äänioikeus puoluekokouksessa, joka valitsee puoluejohdon, on kaikilla jäsenmaksunsa maksaneilla jäsenillä. Tervetuloa Perussuomalaisten perässähiihtäjiksi.
Metro ja Espoon Sähkön myynti
Espoon metropäätöksessä alkaa luu paistaa. Kustannukset ovat nousseet. Eivät ne ole nousseet vaan alkavat tulla esiin. Puhuin vuosia ja äänestin vuonna 2006 pöhköä metropäätöstä vastaan. Käytin ihmisten ja enkelten kieltä. Kielikuvilleni naurettiin ja lätkäistiin olalle, että oikeassahan sinä olet, mutta tämä on sitä reaalipolitiikkaa. Vetää nyt kiskoa hyvin toimivan bussijärjestelmän viereen ja toisella puolella on meri. Ei Espoon metropäätökselle ole mitään liikenteellisiä perusteita. Kyse on siitä, että grynderit ovat 30 vuotta ostaneet maata metrovarausten varrelta. Suuri raha haluaa omansa. Perusteina papatetaan ilmastonmuutosta ja kestävää kehitystä. Espoon ja pääkaupunkiseudun työpaikkojen kasvu siirtyy pysyvästi kehäteiden ja lentokentän liepeille. Keskustaan jää toistaiseksi Stockmann ja muutama sushi-baari. Nokian jupitkin siirtyvän Keilaniemeen työsuhdeautoillaan, eivätkä he edes käy Helsingissä. Bensan hinnan nousu ei sitä porukkaa puristele. Heille on aivan sama onko polttoaineena bensiini, diesel vai jalkahiki. Espoo myös myi Kokoomuksen ja vihreiden keikkuessa keulilla oman sähköyhtiönsä Espoon Sähkön, ensin sakemanneille, joka myi sen Fortumille. Panin hanttiin. Turpaan tuli niin, että tukka lähti. Sanoin, että kannattava sähköyhtiö myydään, jotta voidaan rakentaa kannattamaton metro. Soini kuulemma pelotteli katteettomalla populismilla. Nyt metro on niissä hinnoissa, että Espoo ei pysty rakentamaan sitä koskematta peruspalvelurahastojen nimellä kulkeviin sähkörahoihin. Kunnallisvaaleissa isken kyllä kävelykaduilla vanhoille puolueille ja vihreille (De röda) jauhot suuhun. Sähkön hinta vaan nousee, vaikka talvi on ennätysleuto. Hinta nousee, kun sataa, hinta nousee, kun ei sada. Hinta nousee ja maksajalla on taskut täynnä vettä.
Puhukaa totta ikävistä asioista
Menestynyt yritysvalmentaja Jari Sarasvuo oli käynyt puhumassa kepulaisille ja korostanut rehellisyyden merkitystä politiikassa. Kohderyhmä oli otollinen. Televisiopätkässä Sarasvuo totesi, että ikävistä asioista pitää puhua totta. Sekin on tarpeen. Odotankin mielenkiinnolla, että Keskusta panee kullun ymmärtämisensä toimeen ja kertoo kannattajilleen ja Suomen kansalle totuuden Euroopan Unionista. Siis sen, että itsenäisyys ei lisäänny vaan se vähenee, kun itsenäistä päätösvaltaa ja itsemääräämisoikeutta luovutetaan Euroopan Unionille. Helsingin Sanomien politiikan toimituksen Juha Akkanen kirjoitti eilisessä kolumnissaan rahasta, ostovoimasta ja luotonmaksukyvystä. Tunsin saaneeni tilausmaksulleni vastinetta. Suomi on EU:n rahaliitossa Maltan, Kreikan, Italian, Espanjan ja Luxemburgin kanssa. On se hienoa. Suomelle läheiset maat ja kauppakumppanit Ruotsi, Iso-Britannia, Tanska ja Norja ovat itsenäisen rahapolitiikan maita, joilla on oma raha. Ei ole niitä vielä maa nielaissut. Mitä tästä voisi päätellä? Oma tupa, oma lupa. Oma raha, ei paha.
Erkki Tuomioja – Kansan selkänoja
SDP:ssa on joillakin haluja vaihtaa puheenjohtajaa ja joillakin halu puheenjohtajaksi. Solidaarisuus ei ole kuollut, siksi Soinilta pari ilmaisvinkkiä sossuveljille. Siltä varalta, että Erkki Tuomiojan puheenjohtajakampanjan viestintäpuoli ei vielä ole loppuun asti hiottu ja mietitty: Erkki Tuomioja – Kansan selkänoja! Ja kyllä lähtee vankkurit vyörymään. Eero Heinäluomalle, toverille totuudessa. Kun ensimmäinen haastaja on kehässä, on sinne noustava itsekin ja iskettävä heti: Iso-Don – voittamaton.
StoraEnso ja Kemijärven tehdas
Osakkeenomistajan kuviteltu etu on rahan vallan palvojien jumala. Yhteiskuntavastuu ja yhteisöllisyys ovat juhlapuhetavaraa. StoraEnson Kemijärven tehtaasta on tullut aluepolitiikan ja ahneuden mittari. Voiko voittoa tuottavia tehtaita, joissa on huomattavaa yhteiskunnallista omistusta sulkea seurauksista piittaamatta? Jos ja kun voi, mitä siitä seuraa? Pitääkö yrityksiä enää missään tilanteessa lainkaan tukea, jos niillä ei ole yhteiskuntavastuuta? Hallitus joutuu tähän vastaamaan kun eduskunta aloittaa työnsä helmikuun alussa. Hallitus ei halunnut vapaaehtoisesti antaa selontekoa. Välikysymyksellä hallitus joutuu antamaan selvityksen ja sen kuultuaan eduskunta äänestää hallituksen luottamuksesta. Kuka erottaa insinöörin ja diplomi-insinöörin? – StoraEnso. Insinööri ei ole ammatti tai oppiarvo. Se on diagnoosi. Onkohan StoraEnson pääpomo Karvinen insinööri ja Karvinen vai pelkkä Karvinen? – Diplomi-insinööri ja Karvinen. Mikään ei ole niin viisas kuin ihminen paitsi diplomi-insinööri.
Näpit irti presidentistä
Vanhat puolueet luovat presidentin valtaoikeuksista ja vaalitavasta ongelmaa, jota ei ole olemassa. Tunnettu suoran kansanvaalin synkkä vastustaja, SDP:n kansanedustaja Kimmo Kiljunen, on tyypillinen teoriaherratohtori, joka piut paut piittaa kansan syvien rivien mielipiteistä. Kansanvaalit ja kansanäänestykset ovat muka turmiollisia. Kas kun Kiljunen antaa vielä eduskuntavaaleissa kansan äänestää kansanedustajista. Suomen kansa haluaa presidentin ja äänestää suorissa kansanvaalissa. Miksi tämä pitää Suomen kansalta ottaa pois? Syy on suomalaisten eliittiherrojen alemmuuskompleksista Euroopan Unionissa. EU:ssa ulkopolitiikka on pääministerivetoista ja Suomen eliitti haluaa kaikessa olla mallioppilas. Kahdesta lautasesta EU-kokouksissa on tehty naurettava ongelma, jota ei käytännössä ole olemassa kuin teoriaherrojen omassa päässä. Näpit irti presidentistä! Puolueeni presidenttiehdokkaana vuoden 2006 presidentinvaaleissa olleena tiedän käytännön kokemuksesta, että Suomen kansa haluaa presidentin, joka valitaan suorassa kansanvaalissa ja jolla on todellista valtaa. Kyllä kansa tietää!
Hyvää uutta vuotta
Ohessa tämän vuoden avaus, City-lehden päiväntuoreen tekstin myötä julistan vuoden 2008 osaltani avatuksi.
Täydellinen budjetti?
Hallituspuolueet ovat tehneen hallituspuolueiden kansanedustajien mielestä täydellisen budjetin. Kuinka nyt tällainen historiallinen ihme on päässyt tapahtumaan ja mikä oikeuttaa näin ajattelemaan? Hallituspuolueiden kansanedustajat eivät ole esittämässä yhtään muutosta valtion ensi vuoden budjettiin? Ei yhden yhtä muutosta. He ovat kyllä aloitteiden jättöaikana tehtailleet satoja aloitteita, mutta eivät esitä yhtään niistä hyväksyttäväksi. Voiko poliittinen teatteri ja kansanvallan haudan kaivaminen enää olla röyhkeämpää. Maakuntalehdet ovat julkaisseet sivutolkulla kansanedustajien aloitteiden rahasummia ja sisältöjä, kun aloitteet jätettiin, mutta nyt niitä ei edes esitetä Eduskunnassa äänestykseen. Hallituspuolueiden omien aloitteiden tappolinja on ollut sataprosenttista. Porvarihallitus on lyönyt Neuvostoliiton kommunistisen puolueen kannatusprosentit kemukkoon. Tulemme Eduskunnassa näkemään tällä viikolla senkin ihmeen, että hallituspuolueiden kansanedustajat äänestävät omia aloitteitaan vastaan.Mitä sellaisesta kansan edustajasta pitää ajatella? Puoluekuri on porvarihallituksen keskuudessa stalinistisessa luokassa. Yksi mieli, yksi kieli. Seuraavaksi kai kielletään aloitteiden tekeminen? Perustuslaki ei tunne puoluekuria. Minun mielestäni budjetti ei ole täydellinen. Siksi tein siihen vakaumukseni ja äänestäjieni toiveiden parusteella lukuisia muutos ehdotuksia. Niistä myös äänestetään, jotta kansa saa tietää mitä mieltä kukin kansanedustaja esitetystä ehdotuksesta on. Tulokset ovat luettavissa Eduskunnan pöytäkirjoista.
Veropolitiikka
Verot pitää asettaa maksukyvyn mukaan. Se on moraalisesti kestävä linja. Tästä on Suomessa laajasti luovuttu. Varallisuusveron poisto oli suora ja suuri tulonsiirto ökyrikkaille. Samaa sarjaa olivat järjettömät optio-ohjelmat, joihin ei ole puututtu. Samanaikaisesti kulutus-, energia- ja polttoaineveroja korotetaan. Ne iskevät suhteellisesti eniten pienituloisiin kansalaisiin. Heidän ostovoimansa heikkenee ja se aiheuttaa lisääntyvää tarvetta tulonsiirtoihin. Korkea verotus ei voi olla päämäärä. Verotuksen oikea taso on yksi vallanpitäjien suurimmista haasteita. Ne pitää asettaa siten, että verotus tuottaa oikeudenmukaisesti varoja käytettäväksi yhteiseksi hyväksi. Verotuksen oikea taso pitää myös harmaan talouden kurissa. Kun pelisäännöt ovat selvät ja oikeudenmukaiset, houkutus pimeän työn teettämiseen pienenee.
Slovenia
Kävin valiokuntamatkalla Sloveniassa. Mielenkiintoinen keikka. Pieni maa valmistautuu EU-puheenjohtajuuteen. Haaste on kova ja intoa tuntuu olevan. En perusta juurikaan EU:n toimivuuudesta, en ole sitä tarvinnut, enkä tarvitse. Sloveniassa oli paljon sympaattista. Se on aina ollut osa jotakin isompaa valtakuntaa. Itsenäisyys koitti 1991, kun Jugoslavia kaatui kommunismin romahdettua kautta Euroopan. EU:n myötä suvereniteetti on ohentunut, mutta kyllä se kommunismin voittaa. EU on Slovenian tapaisille maille eteenpäin menoa – Suomi on siihen kolhoosiin ylikypsä. Slovenia on toimiva maa, ihmiset olivat ystävällisiä. Maa oli puhdas, rikollisuutta vähän, perusarvot terveet. Onnea vaan. Joskus on hyvä katsoa maailmaa helikopteriperspektiivistä. Kävin Sloveniassa aamumessussa. Kirkko edustaa minulle kestävää globaalisuutta. Arvot yhdistävät – ei ahneus. Slovenian matka muistutti minua siitä työstä, jota ulkoministeriön virkamiehet tekevät ulkomailla. He edustavat suomalaisuutta ulkomailla. Se miten edustavat ei ole samantekevää. Suomen Slovenian suurlähetystö on naisten käsissä – ja hyvissä käsissä onkin. Konstailematonta, näkemyksellistä ja ystävällistä. Pienten maiden ja pienten kansojen on pidettävä yhtä , vaikka sitten EU:ssa. Sitä vettä melotaan mitä kanootin alla on.
Vieläkö kansa tietää?
Huhujen mukaan EU:lle puuhataan viisasta miestä Jorma Ollilasta. Olisiko hän vihdoin lajissaan ensimmäinen sellainen Euroopan Unionissa? Ja mitä tänään valon päivänä, Lucian päivänä, tapahtuu Pyrsselissä? Pimeitä: Herrat lennokissa taivaalle ja koko kööri lentää Lissaponiin, jotta sopimukseen saadaan vaihtelua: nimeksi tulee ”Lissabonin sopimus”. Pannaan nimet paperiin, jossa vanhat vellit tarjoillaan uudelta menúlta. Kansa ei saisi olla se, joka nykyisin tietää. Minä olen toista mieltä. Kansa on aina tiennyt. Tämä pätee edelleen: Kyllä kansa tietää.
Jotain pielessä poliisissa
Helsingin huumepoliisin ympärissä vellova keskustelu on saanut kansalaiset huolestumaan. Palautetta on tullut kasapäin. Ymmällä olen itsekin. Jotain on poliisissa nyt pielessä? Huumepoliisin esitutkintaan joutuneet poliisimiehet tulivat ryhdikkäästi omilla nimillään ja kasvoillaan julkisuuteen. Se on poikkeuksellisen voimakas mielipiteenilmaus ja viestittää uskosta omaan asemaan ja omaan asiaan. Tällä asialla on kiire. Poliisiministeri Anne Holmlundilla ei nyt ole helppoa, jämäkkää johtoa ja rauhallista otetaa vaaditaan. Tilanne pitää ratkaista nopeasti. Esitutkinta on tehtävä viipymättä, tehokkaita poliisimiehiä ei saa roikottaa löysässä hirressä. On erittäin ikävää, jos tämä kohu johtuu poliisin sisäisistä ongelmista. Se heikentää luottamusta poliisiin. Yksi taho on tässä varma voittaja – huumerahasta ja saastasta elävä rikollinen. Hän hymyilee, rahatukkonsa takana.
Muutama ajatus
Vihreä Lanka julkaisi perjantaina näyttävästi koko sivun haastattelun minusta. Sain kauniilta ja älykkäältä Vihreän Liiton naisvaltuutetulta pääkaupunkiseudulta viestin, että parasta eivät olleet lennokkaat jutut, vaikka nekin olivat hyviä, vaan koko sivun fanikuva! Tämä poika ei pienistä punastele, mutta nyt korvalehdessä kipristeli kivasti. Siinäpä vinkkiä ko. lehden markkinointiin. Tämän viikon maapallon paikallislehdessä: Timo Soinin kokosivun fanikuva.Ylläty ennakkoluulottomuudestamme, tilaa Vihreä Lanka. Tulipahan käytyä Linnan juhlissa. On kiva olla muka tärkeä ihminen, mutta vielä tärkeämpää on olla kiva ihminen. Saan paljon kansalaispalautetta. Monipuolinen palaute antaa kuvaa siitä mitä ihmisten mielissä liikkuu. Eräs rouva oli kuullut kokoomusrouvien valittaneen pitkistä taksijonoista linnan juhlien yhteydessä. Mukavampaa siellä kuitenkin on kuin leipäjonossa, joten voimia kestää moista epäkohtaa. Varttuneilla naisilla on paljon elämän opettamaa viisautta. Naisille on joskus asepalveluksen sijasta kaavailtu kotitalouspalvelusta. Joka naisen pitää tunnistaa soppakauha ja mitä sillä tehdään. Feministit tietysti vastustavat kotsakouluja perinteisiä sukupuolirooleja vahvistavina. Lapset varmaan syövät mielellään myös viikonloppuisin lämmintä ruokaa, he voisivat kannattaa, jos heiltä jotakin kysyttäisiin. Balilla pidetään ilmastokokousta. Ilmastonmuutos ovat kuin 1980-luvun rauhanmarssit. Siitä pitää nyt poliittisesti korrektin ihmisen olla huolissaan – joka käänteessä. Kuvioon kuuluu paheksua Sonkajärveltä Iisalmeen vanhalla Toyotalla ajelevaa Hulkkosta, joka koskaan ei ole ollut lentokoneessa. Balilla istuva porukka on ohentanut otsonikehää enemmän kuin kaikki Suomen Hulkkoset yhteensä. Vedin kärtyt, kun kuulin, että jotkut haluavat kommunistirikollinen Leninille patsasta Helsinkiin. Olen kohtuullisen rangaistuksen kannalla, maatkoon Lenin balsamoituna mausoleumissaan. Kävin perjantaina puhumassa europarlamentaarikko Lasse Lehtisen junailemassa tilaisuudessa Diana-auditoriossa Helsingissä. Puhuimme EU:sta, mutta mukavaa oli silti. Olen kuukauden sisällä käynyt kahdessa demarien järjestämässä tilaisuudessa puhumassa. Iäkäs rouva sanoi minulle, että olipa kiva kuulla pätevää demaria. Sanoin kyllä olevani perussuomalainen. No sitähän miekin, miekin olen oikea perusdemari, virkkoi mummo.
Suomi 90 vuotta
Tänään on arvokas juhlapäivä. Itsenäinen Suomi täyttää 90 vuotta. Vaikka olenkin sitä mieltä, että EU-jäsenyys on vakavalla tavalla vaurioittanut suvereniteettiamme, katson että itsenäisyyttä on hyvä syy juhlia. Maailmassa harvoin mikään on täydellistä. Ei EU-Suomessakaan. Paremmin voisi olla, mutta myös paljon huonommin. Sotiemme veteraanit ja kotirintama säilyttivät taistelullaan toisen maailmansodan pyörteissä Suomessa kansanvallan. Tuo arvokas saavutus ei himmene milloinkaan. Jälleenrakennuksella Suomi nousi. Omatoimisuus oli avainasemassa. Piti tehdä – ei pelkästään puhua. Moni sortui – useampi kesti. Vaikeudet muuttavat muotoaan. Aineellinen puute on hellittänyt, muttei postunut. Onko se tehnyt Suomesta Onnelan? Ei ole. Henkinen kylmyys ja kyvyttömyys ovat sangen suurta. Ahneus ja itsekkyys rehottavat mm. optiosaalistuksen muodossa. Rahalla rehentely on henkistä pienuutta. Mikään yhteiskunta ei ole köyhtynyt köyhiä auttamalla. Siksi tulotasausta tarvitaan. Tasapäistämistä ei. Itsemääräämisoikeus on tärkein omasuutemme, henkinen perintömme. Siitä on pidettävä kiinni. Se ei tänä päivänä ole täydellistä. Hyvä päämäärä se silti on. Voimakas perusta perussuomalaisessa ajattelussa on inhimillisyys ja ihmisarvo. Itsenäisyyspäivänä olen iloinen teistä, toisista suomalaisista. Hyvää juhlaa juuri Sinulle.
Flunssaa ja Venäjä
Ankara flunssa piti päätä matalalla koko viikonlopun. Kahden keuhkokuumeen miehenä otin opikseni ja pysyin pehkuissa koko viikonlopun. Tänään kävin sekä eduskunnan istunnossa että Espoon kaupunginvaltuuston kokouksessa. Mitään kovin kuolematonta en suustani päästänyt. Jotakin sentään. Siviilipalvelusaikaa lyhennetään 12 kuukauteen. Tyhjensin hieman sanaista arkkuani. Määrittelin samansukuisiksi olennoiksi selkärankaisen vihreän, rehellisen autokauppiaan, hymyilevän fasistin ja onnellisen kommunistin. Flunssa verotti terää sen verran, että tyytyväinen feministi jäi mainitsematta. – – Venäjä saa mietteliääksi. Venäjää koskien tulee paljon yhteydenottoja, tänäänkin useampi. Huoli on sekä rekkajonoista, joille ei saada tehdyksi mitään. Toinen mieltä askarruttava kysymys on venäläisen maan- ja kiinteistöjenosto Suomesta. Venäjän vaalit tulivat ja menivät. Yksi totuus juhlii. Tilanne ei Venäjällä sinänsä ole uusi. Tsaari, puolue tai Putin aina on joku ylitse muiden. Toisinajattelijankin osoite on aina sama – Siperia. Tosin kommunistipuolueen aikana kaikki eivät selvinneet sinne saakka. Venäjä on toista maata. Kuka muistaa vielä Beslanin koulukaappauksen tai Moskovan panttivankidraaman? Siellä ei vankeja otettu. Eikä ole Omon-turvallisuusjoukkojen käyttäytymisestä käräjiä käyty. Oikeutta on kaappareille jaettu siltä seisomalta. Lyhyet ovat olleet lauseet ja sarjat. Venäläinen demokratia on juuri siltä miltä se näyttää. Meidän kannattaa miettiä haluammeko olla sotilaallisesti liittoutumaton Venäjän rajanaapuri vai NATO-Suomi? Kannattaako ruutitynnyrin viereen mennä tupakoimaan? Nämä ovat hyviä kysymyksiä. Mietitään porukalla vastauksia.
EU, EPÄREILU
Jo on taas aikoihin eletty. Eilen illalla käsittelimme EU-kemikaaliviraston erikoisetuja eduskunnassa. Asia oli herroille ja vallanpitäjille ilmeisen kiusallinen, kun se jouduttiin tuomaan suureen saliin. Ulkoasianvaliokunnan mietintö on ”kriittinen” erikoiseduille, jotka ovat lihavammat kuin missään edellisellä EU-virastossa! Mitä tämä vanhojen puolueiden ”kriittinen” tarkoittaa? Se, että hyväksytään EU-kemikaliviraston työntekijöille ennen kuulumattomat erikoisedut. Perussuomalaisten eduskuntaryhmä tulee äänestämään hylkäysesityksen puolesta. Suomi avaa nyt oven entistä hulppeimmille EU-erikoiseduille. Jokohan Suomen kansan silmät aukeavat? Voit tutusta asiasta eduskunnassa käyttämääni kolmeen puheenvuoroon klikkaamalla tämän sivun yläkulmassa olevaa linkkiä eduskuntapuheisiini. Hämmästyt varmasti! Tiesitko, että EU:n tilintarkastustuomioistuin on jokaisena vuotena, jonka Suomi on ollut EU:n jäsen hylännyt EU:n varainhoitoa käsittelevät tilit! Joka vuonna! Jos joku suomalainen firma toimisi kuin EU, olisi yritys konkurssissa ja omistajat linnassa, mutta EU porskuttaa. – – Minut valittiin eilen Vermon ravirata Oy:n hallitukseen. Aktiivisena raviharrastajana ja 2-vuotiaan ori A.T.Vihtorin osaomistajana on mielenkiintoista nähdä raviurheilussa jäälleen uusi puoli. Kiitän luottamuksesta. Annan erityistä arvoa sille, että valinta oli yksimielinen.
Torjuntavoitto ja poliittinen puhe
Suomen maatalousministeri aneli Pyrsselin hyvinsyötetyn eliitin pakeilla polvet ruvella lupaa maksaa viljelijöille suomalaisten veronmaksajien pussista 141-tukea. Tulos oli tuttu. Kolmasosa rahoista meni – torjuntavoitto tuli! Tämä on niin hieno VOITTO, että kutsukaamme vuorollamme jokainen suomalainen tämä Voitto kotiimme kaffelle. Erkki Toivasen kolumni Uudessa Suomessa EU:n tilintarkastusasioista on jo tuoreena klassikko, koko lasilinnakansan kukkea petos on näkyvillä – vastaansanomattomasti. Käykääpä vilkaisemassa. – – Politiikka on kova laji. Keulilla pärjäävät vain ammattilaiset. Poliittinen nenäni haistaa Suomen kansalle tiukempia aikoja. Kustannustaso nousee kiitolaukkaa, sen ladun päästä löytyy kaiken maksaja – sinä maksat. Älä lannistu – äänestä ja tue kotisi puolustajaa. Politiikka kovenee – etulinjaan tarvitaan osaavia ihmisen puolustajia. Oma todistus itsensä erinomaisuudesta ei riitä – pitää osata ja haluta. Pitää puhua niin, että kansa ymmärtää ja itse tajuaa mitä puhuu. Helppoako? Havaintojeni mukaan osaavista ja ammattitaitoisista poliitikoista on jo kova pula.Toisin kuin luullaan, ihmiset haluavat kuulla polittiista puhetta. On vain hyvin vähän paikkoja, missä sitä kunnon poliittista puhetta kuulee. Vähän on osaavia puhujiakin. Politiikan markkinoilla parhaat saavat suunvuoron. Jos asia on sinulle tärkeä – tee se itse.
Mielenkiintoinen EU-tutkimus
Väli-Suomen Sunnuntaisuomalainen oli tutkinut EU-jäsenyyden suosiota. Rintamalinjat ovat suunnilleen ennallaan: 52-43 jäsenyyden hyväksymisen puolesta. Tulos ei hirveästi yllätä, mutta on se poliittisen, taloudellisen ja mediaeliitin kannalta nolo. Kritiikitön EU-tuputtaminen ei vaan uppoa laajemmin Suomen kansaan. Otin tänään julkisesti kantaa asiaa ja palautetta on tullut jo puolesta ja vastaan. En äänestänyt 1994 EU-jäsenyyden puolesta, enkä tekisi sitä tänäänkään. EU-kriittisenä ihmisenä olen kuitenkin erittäin kiinnostunut EU:sta, sillä demokratiamme suunta on sidoksissa EU-mammuttiin. Ymmärrän hyvin, että jälkikommunistiset Bulgaria ja Romania kokevat EU-jäsenyyden myötä pääsevän eteenpäin taloudellisesti ja poliittisesti. Yhtä lailla katson, että Suomen, Tanskan ja Ruotsin kaltaiset pohjoismaiset demokratiat riutuvat EU-demokratiavajeessa ja direktiivisateessa. EU-perustuslaista pitää järjestää kansanäänestys Suomessa. Se on parasta mitä EU:lle ja demokratialle Suomessa nyt voi tehdä. Julkinen keskustelu vahvistaisi kansanvaltaamme ja pakottaisi kunnon perusteluihin. Brysselin lasilinnojen spedetkin noteeraisivat Suomen. Heidän simupukka-annoksensa runsaus tulisi suoraan riippuvaiseksi suomalaisesta kansanäänestyksestä. 141-tuki olisi pysyvä alta aikayksikön. Tutkimuksen mielenkiintoisin osuus on, että 35-49-vuotiaiden suomalaisten enemmistö torjuisi EU-jäsenyyden, siis aktiivisin ja lujimmin työelämässä oleva porukka. Se on uutinen. Tutkin tätä asiaa suurella mielenkiinnolla. Ajatuksia asian suhteen on jo.
Terveisiä tulee ja illan huipennus
Tänään oli tiivis päivä. Puoluehallituksessa vierähti neljä tuntia, kasvavan puolueen asiat vaativat pajon aikaa ja miettimistä. Annoimme poikkeuksellisen jyrkän julkilausuman pääministeri Matti Vanhasen toiminnasta oppositiota kohtaan. Vanhanen kun otti faaraon roolin luokitella kelvollisia ja epäkelvollisia puolueita. Sinänsä on aivan oikein, että pääministeri voi haukkua opposition lyttyyn, sillä niin mekin arvostelemme hallitusta. Ei ole kuitenkaan kovin viisasta luokitella puolueita hallituskelpoisiksi ja -kelvottomiksi. Suomen kansa päättää vaaleissa valtakirjoista ja vaalitulos ratkaiskoon hallituspohjan. Olen saanut tämänpäiväisen kyselytunnin johdosta runsaasti palautetta, sain 14 myönteistä viestiä ja 2 kielteistä. Siitä voin päätellä, että puhe on ymmärretty. Olen voimakkaasti ollut julkisen terveydenhuollon puolella, se viesti on mennyt perille. Suomessa on kuitenkin niitäkin ihmisiä, joiden mielestä sairaanhoitajien palkat ovat kohdallaan. Heillä on oikeus omaan kantaansa. Minä esitin oman ja perussuomalaisten kannan. Teen aina niin – en miellyttääkseni ihmisiä vaan tekemällä työni niin kuin se pitää tehdä. – – Puoluehallituksen kokouksessa ojensin kukat ja Perussuomalaisten standaarin Marja-Leena Leppäselle. Meidän ystävien kesken Marruksi kutsumamme naisjärjestömme puheenjohtaja on hieno ja virkeä esimerkki todellisesta puolueen ja aatteen palvelijasta. Marja-Leena Leppäsestä voi meistä jokainen ottaa mallia pyyteettömästä ja aatteen hyväksi tehdystä työstä. Marja-Leenassa on niin paljon hyvää, että hänellä on varaa jakaa sitä puolueelle ja lähimmäisilleen. Olen ylpeä ja onnellinen saadessani olla Marja-Leena Leppäselle hänen puolueensa puheenjohtaja. – – Olin illalla Ritva Oksasen ja Janus Hanskin konsertissa Pyhän Henrikin katedraalissa. Hienoja lauluja ja tulkintoja. Laulujen sanoissa kaikuivat ikuiset totuudet. Taiteilijat lahjoittivat esiintymispalkkionsa Pyhän Henrikin katedraalin lasimaalauksien uusimiseen ja korjaamiseen. Kävin kiittämässä kädestä pitäen molempia taiteilijoita. Päivän mittaan olin saanut palautetta, nyt pääsin antamaan sitä; aivan loistavaa Ritva ja Janus. Aivan loistavaa!
Vanhanen horisee
Pääministeri Matti Vanhanen haukkui TEHY:n ja opposition. Turha on peiliä syyttää, jos naama on vino. Hallituspuolueet kirjasivat omaan ohjelmaansa ”tasa-arvotupon.” Kun hiirenloukku tuli sormille, on se juuston ja ohikulkijan vika. Pääministeri Vanhanen horisee. Vaalitaistelussa puolueet laidasta laitaan lupasivat pistää etenkin vanhustenhuollon ja terveydenhuollon kuntoon. Puheenjohtajat, Vanhanen mukaan lukien, istuivat tunti tolkulla vaalien alla ihmisten olohuoneissa. Siinä oli Vanhasellakin monta tilaisuutta sanoa Suomen kansalle, että eivät nämä asiat puolueille ja kansanedustajille kuulu, vaan tupo-pöytään. Ei puhunut, eikä pukahtanut Vanhanen silloin mitään. Julkisella vallalla on vastuu ihmisten hengestä ja terveydestä. Voidaan perustellusti kysyä ministerivastuun perään, jos potilasturvallisuutta ei taata. Hallitushan viime kädessä vastaa kaikesta. Jäljestä juhlan on helppo huudella ja horista. Kivi taisi tehdä tepposet.
Tasavallan presidentin vieraana
Perussuomalaisten eduskuntaryhmä vieraili tänään tasavallan presidentti Tarja Halosen luona. Lounastapaaminen oli antoisa. Tasavallan presidentti oli hyvässä vedossa ja kävi johdonmukaisesti läpi Suomen ulko- ja turvallisuuspolitiikan haasteita. Olen pitänyt henkilökohtaisesti ja Perussuomalaiset puolueena sitä periaatetta, että ennen presidentinvaaleja esitetään vaihtoehdot ja vaalien jälkeen tuetaan Suomen kansan valitsemaa presidenttiä, kun hän puhuu Suomen puolesta ulkomailla. – – Meitä oli tasavallan presidentin vieraana kaksi presidenttiehdokasta; Pertti Virtanen ja Timo Soini. Virtanen oli ehdokkaana 1994 saaden vajaat 100 000 ääntä ja Timo Soini oli ehdokkaana 2006 saaden runsaat 100 000 ääntä. Tästä voi kansanedustaja Anneli Lapintien (vas) lanseeraaman matematiikan mukaan päätellä, että seuraavissa presidentinvaaleissa Perussuomalaisten presidenttiehdokas saa ainakin 200 000 ääntä. – – Päivän opetus tulee ex-kansanedustaja Ilkka Taipaleelta, joka toteaa, että jos rikkaat eivät ajoissa katso köyhiä silmiin, he lopulta kohtaavat silmästä silmään.
TEHY ajoi asiansa, PerusS nousussa
TEHY näytti käytännössä, että ay-toiminnassa ovat ajat ja painopisteet muuttuneet. Olen kirjoittanut plokissani ja puhunut eduskunnassa jo pitempään, että terveydenhuollossa tapahtuu muutos. Niukkuus osaavasta työvoimasta heijastuu palkkakehitykseen. Ongelma hoitajien matalista palkoista on tiedetty 15 vuotta. Nyt TEHY otti omansa. Olen tyytyväinen, että joukkoirtisanoutumiset vältettiin. Olen tyytyväinen myös siitä, että perussuomalaisten viesti hoitajille meni perille. Olen saanut valtavasti henkilökohtaista postia yksittäisiltä sairaanhoitajilta. Ei mene kauaa, kun parku Jerusalemissa on kova. Pian TEHY:ä syytetään uudeksi AKT:ksi. Opettajien OAJ:n tupoteattereiden Napoleonilla Erkki Kangasniemellä on varmasti pian paljon asiaa. Perushoitajaliitto SUPER uskoi Kepua, että lisärahaa ei tipu ja taipui sopimukseen. Saa nähdä kuinka monta superilaista heittää kepun jäsenkirjan saunan uuniin, kun seuraavan kerran sauhu piipusta nousee. Työmarkkinapolitiikka kokee todellisen murroksen. Herrat halusivat eroon keskitetystä tuloratkaisusta. Sitä saa mitä tilaa. SDP joutuu niin ikään koville. Puheenjohtaja Eero Heinäluoma ja sosialistisatraapit saavat asetella sanansa tarkkaan, etteivät alemmalle oksalle jääneet julkisen puolen työntekijät suutu heihin perusteellisesti. – – Gallupit eivät äänestä, mutta kieltämättä niiden tutkaileminen on viime aikoina ollut mukavaa puuhaa. Saimme tänään ensimmäistä kertaa Taloustutkimuksen laajassa otoksessa 5,0 prosentin kannatuksen. Kantaa kysyttiin lähes 4 000 ihmiseltä, joista puoluekantansa ilmoitti runsaat 2 900 henkeä. Perussuomalaisten myötätuuli vaaleista on jatkunut ja sen kyllä tuntee. Olemme nyt reilusti RKP:n ja KD:n edellä. Se aiheuttaa näissä kilpailijoissa pahaa närää. Kun vakiinnutamme kannatuksemme 5 prosentin paremmalle puolelle, voimme katsoa luottavaisina tulevaisuuteemme. Perussuomalaisilla on mahdollisuus kasvaa samaan sarjaan Vasemmistoliiton ja Vihreiden kanssa eli noin 8-10 prosentin puolueeksi seuraaviin eduskuntavaaleihin mennessä. Ei uskoisi vai? Niin, moni nauroi minulle päin taulua vielä vaalien alla, kun puhuin Perussuomalaisten noususta. Minulle sanottiin, että Soini pääsee läpi ja Vistbackakin jos hyvin käy, mutta se on ehdoton maksimi. Saimme viisi kansanedustajan paikkaa. Seuraavissa vaaleissa 10-15 paikkaa on täysin realistinen tavoite. Kunnallisvaalit ovat meille todellinen haaste, sillä hyvien ehdokaslistojen saanti on todellinen haaste. Tyhjiä kuntia jää väkisinkin, mutta kunnallisvaaleissa vähintään kolminkertaistamme viime kunnallisvaalien tuloksen. Tulen omalta osaltani kannustamaan Perussuomalaisia voimakkaaseen vaalityöhön. Johdan joukkoja edestä ja asetun Perussuomalaisten listalle ehdokkaaksi Espoon kaupunginvaltuustoon.
Sekamelska ja vieraileva tähti
Tämä viikko oli sekamelska. Kaikki tärkeät asiat olivat päällä yhtäaikaa. Joten kuten takki tyhjänä päästiin perjantain iltapäivään ja EU-valiokunnan kokoukseen, siellä ei nyt kolhoosihommissa juuri mieliala nouse. Sairaanhoitajien ns. pakkolaki hyväksyttiin äänin 113-68. Äänestin vastaan. On turhauttavaa seurata kuinka asioiden annetaan kärjistyä ja ihmisiä rassataan loppuun saakka. Vikaa on järjestelmässä ja päättäjissä. Jälki on sen mukaista. Eilen illalla olin ”vierailevana tähtenä” Tapiolan demareiden keskustelutilaisuudessa nimeltään Demarit vastaan Soini. Meillä oli hauska ja hyvä keskustelu. Opponenttini kaupunginhallituksen varapuheenjohtaja Pekka Vaara on asiallinen mies – eikä pelkästään siksi, että hän mittelön jälkeen oli omien sanojensa mukaan tyytyväinen niukkaan pistehäviöön odottaessaan ennen tilaisuutta täystyrmäystä. On hyödyllistä keskustella myös eri mieltä olevien kanssa. Aina voi oppia uutta ja antaa eväitä muillekin. Kansanedustaja on kaikkien suomalaisten edustaja – ei vain oman puolueensa ja omien äänestäjiensä.
Terveydenhuollon tulevaisuus ratkeaa
Hallitus- ja kuntapamppuherrat eivät ole ymmärtäneet mitä kello on lyönyt. TEHY:n työtaistelun on pakko tuottaa tulosta. Lääkärilakon aikaan lääkärit sanoivat, että ovat lakossa – pakosta. Hoitajat sanovat, että ovat töissä – pakosta. Julkisen vallan vanhat vallanpitävät leikkivät Suomen kansan ja julkisen terveydenhuollon tulevaisuudella. Aikaa sopimiseen on ollut kuukausitolkulla ja nyt kalkkiviivoilla kakistellaan ja kansa on huolesta sairas. Terveydenhuoltohenkilökunnan ongelma on tiedetty 15 vuotta, mutta juuri mitään ei ole tehty. Nyt tulee pää vetävän käteen. Maailma on muuttunut. Viime vuosiin asti esimerkiksi paperimiehet ovat saaneet hyvät korotukset, koska heidän ammattitaidolleen on ollut kysyntää ja vienti on vetänyt. He ovat ottaneet omansa. Nyt tuulee siellä vastaan. Raaka raha ratkaisee. Olen sitä mieltä, että valtion on Kemijärvellä ärähdettävä ja vaadittava yli 30 prosentin äänivallalla, että tehdas myydään. Pyörittäköön kannattavaa tehdasta joku muu, jos Stora Enso ei pysty. Hoitajista tulee eilispäivän paperimiehiä. Heille on kysyntää ja jos julkinen terveydenhuolto ei maksa kunnolla, lähtevät hoitajat ulkomaille tai yksityisille. Tämä merkittävä muutos on herroilta ja kuntapampuilta huomaamatta, mutta pian paranee kuulokin. TEHY:n työtaistelussa on kysymys muustakin kuin rahasta eli sopimisoikeudesta. Sekin taitaa tulla, jos TEHY:n hanska pitää, sillä niin on oma sopimus ollut paperiliitollakin. Sama rautainen logiikka vie tätä kohti. Muut liitot vastustavat, mutta ei auta, kun hoitajista on niukkuutta ja palkalla kilpaillaan. Ja kun palkka nousee alkavat muut liitot vuotamaan TEHY:n suuntaan. Hallitus on syyllinen jos irtisanoutumiset toteutuvat, sillä se on ainoa, joka enää sen voi estää. Kepu nöyryyttää Kokoomusta koko rahan edestä, sillä vahva henki Eduskunnassa alkaa olla, että Kokoomus jo taipuisi, mutta kun kepu ei anna. Kepu pettää Kokoomuksen vaalilupaukset – Kepu pettää aina. – – Meillä oli illalla Uudenmaan piirin syyskokous. Tunnelma ja into olivat mahtavat. Väkeä oli salin täydeltä ja kaikki päätökset olivat yksimielisiä. Meillä on iskukykyinen piiri kunnallisvaaleja varten. Olemme valmiit vastuuseen ja vaalitaisteluun. Puolueemme kannatus Uudenmaan vaalipiirissä Eduskuntavaaleissa oli 6,0 % ja se on vaalien jälkeen edelleen noussut. Ei siis ole ihme, että vanhat puolueet ja vanhakantainen media hermostuvat. On todella mielenkiintoista, että perjantaina SDP:n seminaarissa pohditaan perussuomalaista populismia. Asiantuntijana asiassa esiintyy puolueen ulkopuolinen perussuomalaisistakin paljon kirjoittanut toimittaja. Toivon antoisaa seminaaria – asialinjalla.
Outo päivä
Kansanedustajalla ei ole kahta samanlaista työpäivää. Tänään sen todella huomaa, iltapäivä on juuri alkanut ja olen ehtinyt jo olemaan pari tuntia Lohjan työttömien vieraana, puhunut parikymmentä puhelua, lukenut nelisenkymmentä sähköpostia odottaen hyvin erikoisen eduskuntaistunnon alkua. Tämä on outo päivä siksi, että käsittelemme ”pakkolakiesitystä”, joka olisi voitu välttää. Laiminlyönnit seuraavat päättäjiä ja nyt niitetään hoitotyön aliarvostuksen ylivuotista viljaa. Kaikki tietävät ongelman, puhuttu on paljon, tehty vähemmän. Nyt on mitta täysi. Kirjaviisaita on kuunneltu, mutta ymmärrystä ei ole saavutettu. Koko pakkolakimelskaus tekee suurta hallaa Suomen poliittiselle järjestelmälle. Koko kansanvaltamme arvostus rapisee. Päivä on vasta puolessa, outo päivä ja oudommaksi käy. – – Kello on 23.55. Aavistin oikein. Tuli outo päivä. Kriisiä ei lievitetty vaan pahennettiin. Eduskunnasta lähtee outo viesti, hirveästi puhetta, mutta ei rahaa… vielä. Vielä tulee sekin päivä, että rahaa lähtee, sillä muuta keinoa laukaista tilanne ei ole. Pidin yhden puheen pöntöstä, kolme paikalta. Ne löytyvät Eduskunnan sivuilta kohdaltani. Yritin pitää tasoa yllä, palautteesta päätellen onnistuin siinä. Parannettavaa silti jäi.
Jokela
Pidin tänään tämän puheen eduskunnassa: Arvoisa puhemies Meidät on pysäytetty. Meidän silmämme on avattu väkivaltaisesti. Joko nyt suomalaisina näemme, että niin kutsuttua ”kehitystä” on hidastettava? Kaikki mitä ”kehitykseksi” kutsutaan, ei ole aina hyvästä. Ei yksilöille, ei perheille, ei yhteisöille, eikä yhteiskunnallemme, siis meille suomalaisille. Jokainen ihminen ja jokainen elämä on ainutlaatuinen. Tälle yksinkertaiselle totuudelle meidän on annettava enemmän aikaa ja huomiota. Nyt kun silmät ovat auki, tämä pitää kaikkien voida nähdä. Tarvitsemme siviilirohkeutta katsella tarkemmin ympärillemme arkena, niin ystäväpiirissä, kodeissa, kouluissa, työpaikoilla ja koko yhteiskunnassamme. Löytyykö tätä välittämistä tällaisena päivänä ja tulevaisuuden arjessa? Haluan, että hidastamme tätä nykyistä ”kehitystä”. Tarvitsemme kaikki siunausta ja voimaa elää eteenpäin.
Huomaako kukaan?
Kommunismin ollessa voimissaan kaikki politiikan pintaliitäjät ja pienemmätkin toimijat halusivat Moskovan junaan. Suuren ja mahtavan NKP:n puheille. Tärkeätä oli pitää idänsuhteet kunnossa. Koko Suomen poliittisen eliitin ja yksittäisten toimijoiden uskottavuus ja tulevaisuus riippuivat siitä oliko Moskovan armoissa vai ei. Nöyristely sai aina vaan vastenmielisempiä piirteitä. Moni poliitikko todella alensi itsensä. Bryssel ja EU ovat korvanneet NKP:n ja Moskovan. Nyt pitää olla suhteet komissioon. Meidän edusmiehemme vakuuttelevat hyviä suhteitaan ylikansallisia byrokraatteja vilisevään EU-komissioon, jota ei ole millään demokraattisilla vaaleilla valittu. Kyllä EU-komissio ymmärtää vaikeutemme (luulisi, kun ne aiheuttaakin), kyllä EU:lle tarvitaan vahva komissio, suhteet EU-komissioon ovat kunnossa, nyt tarvitaan saumatonta yhteistyötä EU-komission kanssa, nythän on muistettava, että EU-komissio sitä ja EU-komissio tätä. Läpä läpä. Huomaako kukaan? Suomen yhteiskunnallinen eliitti on suomettunut. Notkoselkäpoliitikkojen määräasema vaan on muuttunut. Henkinen tila on sama. Itsenäisyys on itse asiassa kaventunut. Ollessamme osa tsaarin Venäjää, me saimme oman rahan, markan, meille ei määrätty kurkun käyryyksiä, eikä susien määrää Moskovasta. Itsenäisyyden aikana, siis ennen EU-jäsenyyttä, eliitti nöyristeli oman etunsa toivossa Neuvostoliittoa, nyt me otamme suuren osan lainsäädännöstä Brysselin herroilta. Orwell ja Huxley on ajankohtaisempia kuin koskaan. Kielen valta on mielen valtaa. Kun itsemääräämisoikeutemme on tosiasiassa kaventunut, eliitti julistaa, että olemme itsenäisempiä kuin koskaan. Kun vaikutusvaltamme omiin asioihin on pienentynyt, olemme mukana niissä pöydissä missä päätöksiä tehdään. Enää ei ole Neuvostoliittoa. Tulee päivä, jolloin ei ole EU:ta. Luoja tekee lopun sekä mahasta että syöjästä. Neuvostoliitto kaatui valheeseen. EU on samalla polulla, sillä polulla, joka on valheen palkka. Tällä polulla totuus on ollut ensimmäinen uhri. Sinä huomaat tämän, kun mietit hetken. Sinä myös maksat hinnnan, jonka kyseenalaistaja maksaa, mutta sinä myös voitat, kun voitat itsekunnioituksesi.
TEHY:n työtaistelussa lakipiste
TEHY:llä on vaara hävitä propagandasota työtaistelustaan. Itse pidän TEHY:n vaatimusta reiluista palkakorotuksisrta oikeutettuina. Ihan niin paljon kuin he vaativat ei ole kerralla mahdollista antaa, mutta luvun on oltava kaksinumeroinen. Tämän keralle on saatava useampivuotinen palkkaohjelma. Sairaanhoitajien palkkauksesta ja muutosta ulkomaillle on puhuttu parikymmentä vuotta. Korjaavia toimenpiteitä ei ole nähty. Nyt on maksun aika. Poliittiset puolueet lupasivat parannusta, Kokoomus kaikkein rouheimmin, nyt on huutoon vastattava. Mediassa on alkanut olla juttuja kärsivistä ihmisistä. Sairaanhoitajien syyllistäminen on alkanut. Hoitajat uhkaavat irtisanoutua tehtävästään. Se on rankkaa, omakohtaista vastuunottoa. Sitä monet paheksuvat. Kuka paheksuu diplomi-insinöörejä, jos nämä lähtevät epäviihtyisästä tehtävästä ja palkkakuopatusta työstä muualle? Ei kukaan. Terveydenhuolto on lain mukaan kuntien järjestettävä. Vastuu työvoiman saannista ja hoidon järjestämisestä on työnantajalla. Julkisella vallalla. Ei sairaanhoitajalla ole velvollisuutta olla sairaanhoitajien töissä, jos ei sopimusta synny. Ei bussikuskilla ole velvollisuutta ajaa bussia ilman sopimusta jne. Sanotaan, että moni kuolee, jos irtisanoutumiset toteutuvat. Näin saattaa olla. Kymmenen vuoden aikana vielä useampi kuolee, jos nyt, viimeisellä rannalla, ei julkisesta terveydenhuollosta pidetä kiinni. Nämä argumentit ovat vapaasti TEHY:n käytettävissä, lähdettä ei tarvitse mainita. – – Tänään putkahti uusin gallup. Se lupasi Perussuomalaisille 5,1 %:n kannatusta. Syksyn mittaan saamastani palautteesta johtuen en ole yllättynyt. Uskottavuutemme on noussut ja siihen satsaamme myös jatkossa.
Oma suunnitelma
Politiikassa pätee muutama perustotuus. Tässä yksi: Jos sinulla ei ole omaa suunnitelmaa, olet osa toisten suunnitelmaa. Meillä Perussuomalaisilla on oma suunnitelma. Tämä suunnitelma on puolueen päätöksissä ja ohjelmissa. Perussuomalaisten tavoite on tuoda tavallisen ihmisen ääni politiikkaan ja päätöksentekoon. Sitä varten olemme olemassa. Tällaista puoluetta tarvitaan Suomen politiikassa. Puolueen murtumaton peruslinja yhdistää vallan ja vastuun. Puheenjohtajan vastuu on kaikista suurin, siksi hänellä on myös valtaa. Puheenjohtajalla on se valta, jonka puoluekokous on hänelle antanut. Ja kun valtaa on, sitä on myös käytettävä peruslinjan vahvistamiseksi. Perussuomalaiset on Suomen demokraattisin puolue. Jokaisella puolueen jäsenellä on puoluekokouksessa äänioikeus. Valitun johdon valta on siis suoraan puolueen jäsenistöltä saatu. Puoluekokous tekee suuntaviivat ja puoluejohto toteuttaa tätä suunnitelmaa. Viime aikoina on parahdettu, että puheenjohtaja käyttää valtaa ja tekee päätöksiä. Aivan oikein. Sitä varten minut on valittu. Teen suunnitelman mukaan.
Asutustoiminta oli suurtyö
Olin eilen Iisalmessa Profeetta Elian kirkon 50-vuotisjuhlassa ja karjalaisen asutuksen Savoon juurtumisen 60-vuotismuistojuhlassa. Päivä oli mieleenpainuva. Isänmaamme tappiot viime sotien aikana olivat mittavat ja kärsimykset mittaamattomat. Itsenäisyys säilytettiin raskain uhrein. Matkaa oli jatkettava löylytettynä, muttei lyötynä. Suomi pakkoluovutti Neuvostoliitolle noin 12 prosenttia pinta-alastaan ja sai maksettavaksi raskaat sotakorvaukset.Yli 400 000 suomalaista joutui jättämään kotinsa ja aloittamaan uuden elämän eri puolilla Suomea. Tätä asutustoimintaa johti Veikko Vennamo. Hänen elämänsä suurtyö oli tämän valtavan asutustoiminnan johtaminen, joka tapahtui siis ennen hänen merkittävää poliittista uraansa, jonka puitteissa itse tutustuin häneen. Iisalmen juhlapäivässä sain käydä läpi asutustoiminnan ja ortodoksisuuden historiaa Suomessa. Monet joutuivat aloittamaan täysin tyhjästä, mutta Suomi nousi. Yötä päivää vasarat paukkuivat, kun ihmiset rakensivat omilla käsillään itselleen tilan ja tulevaisuuden. Elämä voitti, koska Elämänantaja on jo voittanut. Usko siirtää vuoria. Se tekee mahdottomasta mahdollisen, tahdon voimalla. Suuri sortaja, Neuvostoliitto, on jo historian roskatunkiolla. Pienet ja löylytetyt ovat nousseet. Ne ovat todistus siitä, mitä murtumaton perusta mahdollistaa. Perussuomalaisissa on paljon vielä mukana niitä ihmisiä, jotka ovat omakohtaisesti kokeneet jälleenrakennuksen ihmeen. Tämä perintö on arvokas osa aatettamme. Aate ja linja kehittyy ja täydentyy erilaisilla ihmisillä ja elämänkokemuksilla. Ihminen on tarkein, ei valta mahtavuus. Pienomistus on kansan turva. Asutustoiminta ja omien kotien hankinta sinetöivät demokratian voiton Suomessa. Kansaa jakava kiihotus ja meille vieraat tuontiaatteet eivät saaneet voittoa – ei väkivallalla, eikä äänestyslipulla. Maan hiljaiset voittivat Suomen meille. Toivossa on hyvä elää ja uskossa kuolla.
Poliittinen lukutaito ja Kepun korttitemppu
Poliittinen lukutaito tarkoittaa kykyä lukea ja ymmärtää päivänpoliittisia tapahtumia. Uusavuttomuus ja uuslukutaidottomuus voi hyvin myös politiikassa. Moni täysin sumutukseksi tarkoitettu tapahtuma uutisoidaan suurena uutisena. Kepu on viime aikoina kunnostautunut näiden uutisankkojen tuottajana. Iltauutiset ja lehdet ovat kieppuneet kepun ansalangoissa vailla mitään kritiikkiä. Kepun maakuntaedustajat antavat kovia haastatteluja televisioon, radioon ja lehtiin ja vaativat asioiden käsittelyä ryhmäkokouksissa. No näinhän tapahtuu. Seuraavaksi ryhmä ”tuulettaa” ja ryhmän edustajat tulevat ulos ryhmähuoneesta käsketyssä järjestyksessä tv-kameroiden eteen ja palaverin tulos on – täysi tuki pääministeri Matti Vanhaselle! Kepun poliittinen korttitemppu on vanha ja usein toistettu. Suomen kansalla olisi oikeus nähdä jotakin uutta. Se edellyttää poliittista lukutaitoa, jota ei opeteta missään. Elämä opettaa, jos on halua ottaa opiksi.
Asevelvollisuus
Viime aikoina olen paljon miettinyt turvallisuuspoliittisia asioita. Tulinhan nimitetyksi turvallisuuspoliittiseen seurantaryhmään. Perussuomalaiset on suomalaisessa politiikassa omalinjainen ja itsenäinen voima. Isänmaa on meille kaikille suomalaisille yhteinen, sen vuoksi mahdollisimman suuri yksimielisyys ulko- ja turvallisuuspolitiikasta on tarpeen. Yksi asia on kuitenkin selvä ja luovuttamaton. Yleinen asevelvollisuus on säilytettävä. Se yhdistää Suomen kansaa ja pitää yllä maanpuolustushenkeä. Vaikka aika kultaa muistot, eikä asepalveluksen marssimurtumat enää vaivaa, oli tuo aika monin tavoin antoisa. Armeijassa syntyy kalpea käsitys siitä, mitä sota pahimillaan on. Joskus suurimman pahan ainoa välttämiskeino on pienempi paha. Oli puolustusratkaisumme mikä tahansa, sen tulee aina nojata yleiseen asevelvollisuuteen ja Suomen kansaan.
En lähde EU-vaaliehdokkaaksi
Suomessa on EU-kriittisyys huipussaan, ja syystä. Tämä paine vaatii purkautumistien ja oikea purkautumisväylä on Perussuomalaiset. Minua on toivottu EU-vaaliehdokkaaksi, jotta Suomen kansan oikeutettu EU-tyytymättömyys saataisiin kanavoitua väkeviksi ääniksi EU-vaaleissa. Harkitsin asiaa. Perussuomalaisten kannatus on saatu hyvään nousuun ja puolueen kannatuksen nostaminen keskisuureksi puolueeksi seuraavissa eduskuntavaaleissa on päätavoitteeni. Tämä tarkoittaa sitä, että haluan jatkaa puheenjohtajana vuoden 2011 eduskuntavaaleihin asti. En lähde EU-vaaliehdokkaaksi, vaikka nykyjärjestelmä sen sallii. Keskityn täysin puolueen johtamiseen ja eduskuntatyöhön. Aion toimia tehokkaasti hyvän ja kattavan Perussuomalaisen ehdokaslistan saamiseksi kevään 2009 EU-vaaleihin. Minua tarvitaan Suomen politiikassa, se viesti on täysin yksiselitteinen. Isänmaa on pelastettava.
EU-eliitin lasinkilistelyt
EU-eliitti on päässyt sopimukseen EU-perustuslaista. Ylistystä laulaa herrat maan. Olin aamulla myönteisesti yllättynyt kansanedustaja Pertti Salolaisen suorasukaisesta kommentoinnista Ylen aamu-tv:ssa. Hän sanoi, että sopimus kaatuisi varmasti, jos se vietäisiin Iso-Britanniassa kansanäänestykseen. On tietenkin surullista, että ainoa todellinen este EU-perustuslain synnylle on asian saaminen kansanäänestykseen Iso-Britanniassa. Kansanäänestyksen järjestäminen on heidän asiansa, eikä siihen sovi muiden puuttua. Toiveen voin silti esittää. Pidän Eduskunnassa huolen siitä, että EU-perustuslaki ei tule yksimielisesti hyväksytyksi Suomessa. Asia tulee Eduskuntaan helmikuussa. Uusi EU-perustuslaki, jota ei siis perustuslaiksi saa kutsua, siirtää valtaa edelleen pois Suomesta Euroopan Unionille. Se on surullista. EU tunkee nenänsä yhä useampaan asiaamme ja se tietää ongelmia. EU-eliitin lasinkilistäjäiset täyttävät uutiset. Arki on oven takana; EU on huono morsian, kysykää vaikka maajussilta.
Suurhuijaus Portugalissa
EU-vasallit kokoontuvat Portugaliin päättämään EU-perustuslain hyväksymisestä. Sopimus, joka on siis perustuslaki, jota ei saa kutsua perustuslaiksi, pitää runnoa läpi. Teksti on lähes sama ja ajatus täysin sama kuin Ranskan ja Hollannin kansanäänestyksissä hylkäämä perustuslaki. EU ketkuilee. Ei nimi sopimusta pahenna, jos ei sopimus nimeä. EU-perustuslakiprosessi on oiva esimerkki siitä, miten EU toimii. Kun asia ei mennyt kerralla läpi, niin esitetään sama asia uudestaan, uudestaan, uudestaan… Monet maat lupasivat kansanäänestyksen EU-perustuslaista. Sopimus kaatui kahdessa maassa. Nyt samansisältöisestä sopimuksesta ei saa äänestää sen paremmin Ranskassa kuin Hollannissakaan. Suomen herrat eivät luota Suomen kansaan. Kansa sai manipuloituna kerran äänestää EU-jäsenyydestä ja se oli siinä. Äänestin eilen suuressa valiokunnassa sen puolesta, että asiasta on järjestettävä Suomessa kansanäänestys. En voi hyväksyä EU-perustuslakia, koska se vie itsenäistä päätäntävaltaamme edelleen pois Suomesta. Portugalissa on tekeillä suurhuijaus. Ensimmäinen uhri on totuus. EU on itse asiassa jo hävinnyt, sillä joka hiekalle – valheelle – rakentaa, se sortuu.
Puoluejohtajan arkea
Syksyn piirikokoukset ovat käynnissä. Eilen tuli käytyä Keski-Suomen piirikokouksessa Jyväskylässä. Keikka oli hyvä. Meillä oli kansalaistapaaminen kävelykadulla, puhetilaisuus valtuutettumme Kauko Tuupaisen järjestämä Speakers Cornerissa ja itse piirikokous. Väkeä oli kuin ”lipin pirua” eli osanotto oli runsas. Keskisuomalainen-lehtikin uutisoi sanomisemme kuvan kera. Syksyisin ja keväisin pidettävissä piirikokouksissa vierailu kuuluu puoluejohdon toimenkuvaan. Siellä kuulee oman kentän mielipiteet ja väkemme käy näissä kokouksissa hyvin. Aika ajoin homma on rankkaa, kun vilkkaan työviikon jälkeen tekee lauantai-aamuna lähtöä milloin minnekin päin. Työ palkitsee. Puolueväkemme on kovat ajat kestänyttä ja nyt nousun aikaa on mukava seurata yhdessä ja suunnitella tulevaa. Olen ollut puheenjohtajana runsaat kymmenen vuotta se on pitkä aika, mutta perussuomalaisissa puheenjohtaja on vasta sisään ajettu, kun takana on rosoiset oppivuodet. Vuosista ja vastoinkäymisistä kasvaa karvaa rintaan. Puoluejohtaja vastaa viime kädessä kaikesta, vaikkei olisi kaikkeen vikapääkään. Tämä pätee pieniin ja isoihin puolueisiin. Moni ei selviä puheenjohtajana paria kautta pitempään. Kovin paikka itsellänikin oli vuonna 1999, kun kaksi vuotta puheenjohtajana oltuani en tullut valituksi Eduskuntaan. Väki luotti ja vuonna 2000 tulin valituksi Espoon kaupunginvaltuustoon ja siitä alkoi onnistumisen kierre. Puheenjohtaja on usein yhtä hyvä kuin viimeisten vaalien tulos. Peli on raakaa, eikä aina rehellistä. Puheenjohtajan takamuksen on kestettävä merivettä. Arvostelua tulee ja se on kestettävä. Hyvä arki on tärkeää myös puheenjohtajalle. Ongelmia tulee ja niitä menee. Se kuuluu lajin luonteeseen. Pehmosta ei ole puheenjohtajaksi. silti on tärkeä muistaa, että vaikka käsi on kova, niin sydän ei saa olla kiveä. Ensi viikon töiden päälle nousen lauantaiaamuna Pohjanmaan junaan ja matkaan Seinäjoelle Etelä-Pohjanmaan piirin kokoukseen. Siellä notta jotta laitetahan taas vanhat puolueet paikalleen. Puolueen kannatus on vakiintunut RKP:n edelle ja menemme eteenpäin samoissa luvuissa kristillisdemokraattien kanssa. Kukapa olisi uskonut muutama vuosi sitten, että moinen on mahdollista? Minä uskoin ja kenttä tuki. On uusien unelmien aika, kansalliselta pohjalta.
Thatcherin puumerkki
EU on kyllä varsinainen sipuli. Aina tulee kitkerämpää tavaraa, kun sitä tonkii. Olen pitänyt metelia Suomen maksamasta Iso-Britannian jäsenmaksuosuudesta. Summa on ensi vuonna 141 miljoonaa euroa. Siis meidän rahaa Thatcherin aikana neuvotellun helpotuksen maksamisesksi suurvalta ja ydinasevalta Iso-Britannialle! EU-meno on täysin häpeämätöntä. Tästäkään asiasta ei ole eduskunnassa kiinnostunut kuin Perussuomalaiset. Kaiken kukkuraksi sain selville, että Saksa on jo vuodesta 2000 saanut helpotusta omaan osuuteensa tästä ”Thatcherin taalerista”. Ruotsille on myönnetty helpotusta lokakuusta 2005. Entäpä mallioppilas Suomi? Käsi lipassa maksanut joka vuosi vaaditun summan, vaikka kukaan ei osaa selittää laskentakaavaa, mistä summa on saatu. Suomi ei ole edes YRITTÄNYT kaikkina näinä vuosina hakea helpotusta tähän, vaikka mm. saamiemme maataloustukien määrä on laskenut!! Kepeät on mullat EU-arkun päällä. Kun vanhat puolueet haluavat kuulua kolhoosiin, niin puolustaisivat edes etujamme siinä kolhoosissa. Suomen kansan vaaliryhdistäyminen on entistä tärkeämpää. EU litistää suomalaisen talonpojan kepulaisten jakaessa jääkiekkopaitaa maatalousministerille. Ehkäpä kepulainen ajattelee, että onhan se mukavaa, että teurastaja on tutusta porukasta.
Kirja
Kustannusosakeyhtiö Tammi julkaisee kirjan elämästäni ja toiminnastani ensi maaliskuussa. Kirja on ollut työn alla jo jonkun aikaa. Käyn siinä läpi henkilöhistoriaani lukiolaispojasta, kansanedustajaksi ja presidenttiehdokkaaksi. Matkalle mahtuu paljon värikkäitä tapahtumia. Suuria onnistumisia ja katkeria tappioita. Kirja tuo esiin uutta tietoa henkilöistä ja tapahtumista. Kerron mm. yhteistyöstäni Veikko Vennamon ja Tony Halmeen kanssa. Kirja antaa mahdollisuudet tehdä tilit selväksi menneiden tapahtuminen kanssa ja avaa näkökulmaa tulevaan. Olen uskon ja aatteen mies, heteromies, lihansyöjä, isä, aviomies ja ravimies. Olen näköistaiteen ystävä, sellainen tulee kirjastakin, Timo Soinin näköinen.
Millwall mielessäni
Tänä aamuna ystäväni ja tulisieluinen Millwall-fani Heikki Loppela, jonka kanssa olemme kolunneet joukkueemme mukana Oldhamit, Huddersfieldit, Sheffieldit, Wycombet, Colchesterit ja muutamat muutkin suurelle kansalle tuntemattomat paikat ilmoitti, että Millwallin manageri Willie Donachie on saanut potkut. Syytäkin oli, onhan joukkueemme ykkösdivisioonan (3-sarjataso) pohjilla viime viikonlopun Carlisle tappion jälkeen. Tämän alempana ei kannattamani joukkue ole ikinä omana aikanani ollut. Elämässä on tärkeätä, että on asioita, joiden puolesta voi ottaa kantaa. Pitkään futisjoukkueellani meni hyvin ja puolueellani huonosti. Nyt on päinvastoin. Voisinkohan minä kannattaa Manchester Unitedia ja kuulua Kokoomukseen? Pöh, koko ajatuskin on naurettava sekä joukkueen että puolueen osalta. Joku järki-ihminen varmaan tuumii, että miten ihmeessä jollakin Etelä-Lontoon pikkuseuralla on tekemistä perussuomalaisen miehen kanssa. Ei kaikkea voi selittää. Jos rakastaa aatetta, seuraa tai ihmistä ei se selittelyistä parane. – We are Millwall, super Millwall, We are Millwall from The Den. No one likes us, no one likes, no one likes us, We dont care!! Ensi lauantaina on uusi peli Gillinghamissa. Kimiltä tulee tekstarit jo pelin aikana. Ties vaikka voitettaisiin.Vieläköhän halpoja lentoja Lontooseen on tarjolla? Kyllä omaan fanikatsomoon yksi barski perusbasso varmaan mukaan mahtuisi.
Ruumiinavaus tulee
On hienoa huomata kuinka paine suomettumisen ja Kekkosen ajan suhteen kasvaa. Kirves on jo puun juurella ja kelot odottavat kaatumistaan. Aamulehti oli haastatellut professoreita. Mukana oli oma pitkäaikainen yliopisto-opettajani ja pro-gradutyöni tarkastaja Tuomo Martikainen, joka uskalsi avata suunsa jo 1980-luvulla. Aloitin omat lukuni valtiotieteellisessä syksyllä 1981. Olin ollut yliopistolla kolme päivää, kun Urho Kekkonen ”tuli pysyvästi esteelliseksi hoitamaan presidentin tehtäviä”. Olin tuolloin nuorena vennamolaisena riemuissani, enkä ymmärtänyt miksi monet opiskelijakaverit eivät yhtyneet riemuuni.Monet olivat aidosti järkyttyneitä ja kyselivät mitä nyt tapahtuu? Otin Kluuvin pubissa neloskaljan ja sanoin kyselijöille, että demokratia koittaa. Kansanvalta oli happiteltassa. Meillä oli suomettumisen aikana rappio ja nöyristely todella syvällä. YYA-juhlien ylistely ja Neuvostoliiton kaikinpuolinen nuoleminen oli suuressa huudossa. Enää ei löydy vanhojen puolueiden poliitikkojen curriculumeista Neuvostoliitolta saatuja opintomatkoja ja ansiomerkkejä. Muistan kyllä elävästi, kun otsaani napsahti antikommunistin leima heti ensimmäisenä syksynä, kun lähdin Cavaletti-salkkuni kanssa kotiin, kun porukka lähti rauhanmarssille ja luento jäi pitämättä. Tokaisin, etten marssi rauhanaseiden puolesta. Maailmassa on nyt vielä enemmän aseita, mutta marsseja ei ole missään. Punasponsorit puuttuvat. Väistämätön tapahtuu. Kekkosen ajan pyykinpesu lähestyy, eikä se ole monelle mukavaa seurattavaa. Ei tässä kostoa haluta vaan sitä, että moinen ei toistu. Olen mielenkiinnolla seurannut monia rohkeita nettisivuja, joita on pilvin pimein. Niissä aivan avoimesti esitetään spekulaatioita Stasi- ja Gordievski-listoista. Ei ole kohteet perään kyselleet tai kunniaansa loukatuksi tunteneet. Miksiköhän? On häpeällistä, että tiedotusvälineet olivat valtaosin mukana kommunismin suitsuttajaisissa, vuosikymmeniä. Nuoret toimittajat ja tutkijat. Teillä on edessä mielenkiintoisia tehtäviä ja haasteita. Antakaa palaa, lihaa säästämättä.
Kokoomus ja KD
Olen joskus Uuden Suomen aikaan pitänyt pappakokoomuslaisia ryhdikkäinä. Tarkoitan Tuure Junnilan kaltaisia presidentin poikkeuslain vastustajia. Kokoomus nojasi joskus kotiin, uskontoon ja isänmaahan. Enää se ei edes puhu niistä. Boheemi porvari (lue: maallistunut liberaalihenkinen kaiken hyväksyjä) on vastenmielinen hahmo. Kaikki saa merkityksensä markkinoilla, ostetaan ja myydään, lainataan ja tarpeen tullen varastetaan. Olen seurannut kristillisdemokraattien virtaa kokomustiin. Juuri se porukka, joka kannatti Kristillisen Liiton avautumista ja kannatti nimenmuutosta Kristillisdemokraateiksi on jättänyt laivan. Parissa vuodessa Kokoomuksen koppaan ovat uineet mm. europarlamentaarikko Eija-Riitta Korhola, ex-varapuheenjohtaja Leea Hiltunen, ex-puoluesihteeri Annika Kokko ja espoolaiset kaupunginvaltuutettu Valto Meriläinen ja Uudenmaan piirin puheenjohtaja Maire Hellas. Kokoomusseireeni Kirke osaa laulaa. Kristillisdemokraateissa monet ovat odottaneet parempaa poliittista tulevaisuutta. Kun sitä ei ole näkynyt, on kokoomuskangastus alkanut viehättää. Matkalla kokoomuskeitaalle saattaa kyllä jano yllättää. Enkä nyt puhu vedestä. Kokoomusta ei KD kiinnostanut. Kiinni pysyivät porvaritaivaan hallitusportit kun ministerisalkkuja jaettiin. Kokoomus valitsi mieluimmin puisto-osastonsa Vihreät hallitukseen. Arvovalinta oli selvä. Vihreät kumppanit eivät illanvietoissa vanhoista iskulauseista kokoomusta muistuttele. Boheemi porvari ja vihreä liberaali mahtuvat samaan pöytään juomaan punaviiniä taustamusiikkinaan ratikoiden kolina. Se on heidän luontoäänensä.
141 miljoonaa
Eilisestä välikysymyspuheestani on tullut palautevyöry. Erityisen paljon on kyselty, että ”mikä asia tämä Suomen osuus Iso-Britannian EU-jäsenmaksuosuudesta oikein on?” Margaret Thatcher onnistui pääministeriaikanaan neuvottelemaan briteille muhkeat jäsenmaksuhelpotukset poliittisilla kytkykaupoilla. Muut maat maksavat miljarditolkulla Britannialle ”kuuluvaa” EU-maksuosuutta. Myös isänmaamme Suomi. Joka vuosi! Suomen lasku tästä lystistä on ensi vuonna 141 miljoonaa euroa eli lähes 850 miljoonaa tapettua markkaa. Koko tasa-arvotupo on 150 miljoonaa. Paljon puhuva vertailu. Summa 141 miljoonaa löytyy valtion budjettikirjasta valtiovarainministeriön pääluokan kohdalta. Olen varma, että Suomen EU-mieliset herrat ovat käyttäneet paljon aikaa ja suunnittelua, jotta tuo paljastava pykälä saataisiin ”piilotettua” jotenkin. Toistaiseksi eliitin luovuus ei ole pystynyt peittämään totuutta. Olen tehnyt talousarvioaloitteen ko. summan poistamisesta ensi vuoden budjetista. Olen tehnyt vastaavan esityksen edellisinäkin vuosina. Asiasta äänestetään joulukuussa.
Välikysymys
Hallitus hermostui tänään todella hoitajien palkoista ja julkisten hyvinvointipalveluiden turvaamista peräävästä välikysymyksestä. Ajankohta oli väärä. Allekirjoittajat oli vääriä. Asia, johon puututtiin, ei ollut väärä, mutta siihen ei olisi saanut puuttua. Olin yksi niistä puoluejohtajista, joka istui ilta toisensa jälkeen ihmisten olohuoneissa vaalien alla puhumassa nimenomaan vanhusten huollon ongelmista ja hoitohenkilökunnan palkkojen korjaamisesta. En minä siellä lämpimikseni ja piruuttani puhunut. Olen joka paikassa sanonut, että emme me puhuneet yleisellä tasolla ja luvanneet rahaa kaikille ja kaikkeen vaan näihin kipupisteisiin. Satsasin tämän päivän ryhmäpuheeseen poikkeuksellisen paljon työtä. Kaivoimme lukuja. Haastattelimme hoitajia ja yhdistin ne omiin kokemuksiini sairaalassa (kaksi keuhkokuumetta vuosina 2005, 02007). Faktat olivat oikein ja oma kokemus sulatti teorian käytännöksi. Potilasnäkökulma oli oma kokemukseni. Kun katsoin potilaani sängystä ylöspäin kohti hoitajan auttavia käsiä, ymmärsin kertalaakista, mitä ja ketä siinä tilanteessa tarvitsen. Näin sairaalassa etenkin yövuoron pienet resurssit. Yksi sairaanhoitaja ja yksi perushoitaja ja maksimissaan 28 potilasta, kuka missäkin kunnossa. En ihan äkkiä unohda sairaanhoitaja Minnaa. Hän antoi hoitajille kasvot… Ystävälliset, syvän inhimilliset kasvot. Kaiken tietämäni ja kokemani jälkeen tein sen mikä oli tehtävä. Aamupäivällä minulla ja Pertti Virtasella kävi Pirkanmaalta vieraita. Mukavia ihmisiä, mukavaa porukkaa. Tänään oli hyvä työpäivä.
Putin ja me ja ne
Maailmassa tapahtuu; meillä ja muualla. Nyt tapahtuu myös Venäjällä. Vladimir Putin luopuu presidentin tehtävistä, mutta aikoo kansanedustajaksi ja sitä kautta pääministeriksi. Tähän asti pääministeri on Venäjällä on presidenttiin verrattuna konttoripäällikkö. Näyttää siltä, että konttori on saamassa merkittävämpiä tehtäviä, kun mies vaihtuu. Venäjä on ihmeellinen maa. Venäjä on Suomelle tärkeä maa. Venäjä on erilainen maa. Venäjällä on ian kaiken ollut kaksi luokkaa ME ja NE. ME on ollut tavallinen kansa ja NE on ollut valtaapitävä luokka (joskus jalosukuiset, joskus kommunistieliitti, joskus olikargit). Nyt NE ovat päättäneet tehdä Putinista pääministerin, jota ME äänestämme, vaikka asia ei meitä oikeasti kiinnosta. On tietenkin venäläisten asia minkälainen hallintojärjestelmä heillä omassa maassaan on ja meidän suomalaisten on tultava sen tosiasian kanssa toimeen. Olin viime kaudella Suuren valiokunnan kanssa vierailulla Venäjällä. Eräs edustajamme kysyi yhdessä palaverissa, koska Venäjä liittyy Euroopan Unioniin? Hämmästyneeltä näyttänyt isäntä sanoi: – Emmehän me Euroopan Unioniin voi liittyä, Venäjä on itsenäinen suvereeni valtio. Tuli vaan mieleen.
Miesten juttu
Olin eilen Elimäellä Miesten juttu -tapahtumassa puhumassa unohdetusta kansasta. Tapahtuman ideoitsija ja primus motor on Keskustan veteraanikansanedustaja Osmo Puhakka. Oli mukava puhua miehestä miehelle miesmäisesti. Korostin puheessani voimakkaasti jokaisen ihmisen ainutlaatuisuutta ja ihmisarvoa. Yleisöä oli runsaasti. Se on puhujalle paras palkka, kun sanalla on kuulija. En puhunut puoluepolitiikkaa. Sen totesin, että Suomesta on tullut EU:n unohdettu kansa. Kun kansan lisäksi unohdetaan järki niin mennään jäseniksi kaiken maailman kolhooseihin.
Kyllä vai Ei
Keskusta sai tänään selitellä, miksi Suomen kannattaa istua kolhoosi-EU:ssa niissä pöydissä, joissa päätöksiä tehdään. Suomi istuu kuin renkipoika isännän pöydässä, muttei päätä mistään. Kysyin Eduskunnan kyselytunnilla, että luottaako Suomen hallitus EU:iin neuvottelukumppanina. Kyllä vai ei? Ei tullut vastausta kysymykseen, mutta pääministeri näytti ärtymyksensä, joka oli merkki siitä, että värittömänä pidetty pääministerikin on saanut tarpeekseen EU:n mustasta huumorista. EU on kepulaisille vaikea pala. Kävin 1990-luvulla Satakunnassa Kepu-talossa. Emäntä valitteli, että huonot on ollut ilmat, satanut on liikaa ja EU:kin on kauhea. Minä sanomaan emännälle, että Esko Aho ja kepuhan Suomen EU:iin vei. – Ka, vei kuka vei, sanoi emäntä. Totesin heti, että tästä talosta ei ääntä irtoa. Ei petä emäntä kepua, vaikka kepu pettää emäntää. Sain kyselytunnista poikkeuksellisen paljon myönteistä palautetta. Joten jatketaan etenemistä tieuran suunnassa.
EU vei sokerin suusta
Suomen maatalouspolitiikka koki Brysselissä täystyrmäyksen. EU vei suomalaisen sokerin kuluttajan suusta ja tilipussin sokerintuottajan takataskusta. Suomi on maannut EU:n byrokraattien edessä pitkittäin ja oikosenaan. Mitä nöyristelylinjalla on saavutettu? Ei mitään!! EU on järjestelmä, jossa suuri raha ja järjestösosialismi kurkuttaa pientä ihmistä ja pieniä maita. Suomen hallituksen ovat vuodesta toiseen markkinoineet torjuntavoittojaan, vaikka ne kaikki ovat olleet tappioita. Nytkin Ranska vei potin, eikä tinkinyt mistään. Suomi sai mallioppilastoiminnastaan palkkioksi napin otsaansa. Lisää tulee jatkuvasti. Missä EU, siellä ongelma. EU-jäsenyys on maksanut viime vuonna jokaiselle suomalaiselle 45 euroa. Se ei herrojen mukaan ole paljon, mutta minulle se on tarpeeksi. – Life is a lemon and I want my money back!
Tilatukioikeuden muutos
Pidin tänään istuntosalissa kovaa meteliä tilatukilain täytäntöönpanosta annetun lain muuttamisesta. Hallitus on antanut EU:n käskystä esityksen, jolla puututtaisiin suomalaisen talonpojan oikeuteen omaan maahansa. Sievistelysyistä asia on verhottu EU-byrokraattikielen vaatimaan muotoon. Hallituksen omassa esityksessä sanotaan: ”vaikuttavat Euroopan Yhteisöjen komission kannan perusteella yhteisön oikeuden vastaisilta. Tämän vuoksi ne ehdotetaan kumottaviksi.” Ylläoleva tarkoittaa Suomeksi sitä, että EU:n byrokraattien tahto menee Suomen perustuslain takaaman yksityisen omistusoikeuden edelle. Tämä oli surullinen päivä Eduskunnassa. Kepu ei ollut rähmällään vaan pitkin pituuttaan maassa EU-komission edessä. Tähän keskusteluun kokonaisuudessaan kannattaa tutustua eduskunnan sivuilla. Missä EU, siellä ongelma. Kirves on jo puun juurella. EU:lle käy kuten Neuvostoliitolle, se tukehtuu oman rappioonsa ja byrokratiaansa.
Maakuntapäivä
Maanantai on kansanedustajilla perinteinen maakuntapäivä. Tänään tutustuin Syväpuron alkoholistityöhön Mauri Poikeljärven ja henkilökunnan kertomana ja kuulin Heikki Hurstia ruokajakelutoiminnasta ja muusta laupeudentyöstä vähäosaisten auttamiseksi. Tarvetta molempiin on valtavasti. Nämä ihmiset kyntävät päivittäin kyistä peltoa, jossa yksikin selvä päivä ja täytetty vatsa on voitto. Näissä porukoissa ei kasvovoiteita vertailla. On hienoa, että monet kolmannen sektorin toimijat jaksavat vuodesta toiseen toimia apua tarvitsevien hyväksi. Yhteiskunnan pitää antaa välineet myös kolmannelle sektorille, jotta he voivat jatkaa virallisen järjestelmämme paikkaustoimintaa, johon on aina tarvetta. Mikään virallinen järjestelmä ei ole täydellinen, sitä paikkaamaan tarvitaan nyt ja jatkossa vapaaehtoistoimintaa ja kolmatta sektoria. Iltapäivällä oli Metallin osasto 5:n vieraana Hakaniemessä. Alustuksen asialistalla olivat ajankohtaiset asiat. Puhuimme TUPO-kierroksesta, työn karkaamisesta Suomesta, lähipalveluista, valtion omaisuuden myynnistä, ay-toiminnan tulevaisuudesta, EU:sta, työperäisestä maahanmuutosta ja oli mukana myös ripaus puoluepolitiikkaa. Kansalaistapaamisissa poliittinen päättäjä oppii paljon, jos pitää korvat auki ja ottaa opikseen. Olen erittäin tyytyväinen, että minulle jatkuvasti tarjoutuu tilaisuus päästä puhumaan ja kuuntelemaan erilaisten kansalaisryhmien ja yksilöiden mielipiteitä. Kyllä kansa tietää!
Gallup ja suulas Soini
Helsingin Sanomat julkaisi tänään uuden mielipidemittauksen puolueiden kannatuksesta. Perussuomalaisille mitattiin 5,0 prosentin lukema. Se on hyvä tulos ja parasta on, että olemme vielä selvästi nousseet viime eduskuntavaalien tuloksesta. Mittauksia on ollut useita ja eri tutkimuslaitoksilla ja tulos on jokaisessa ollut yli vaalituloksen. Olemme mittauksen mukaan suurempi puolue kuin KD ja RKP. Tästä on hyvä jatkaa. Gallupit eivät äänestä, mutta niiden kautta ihmisille syntyy mielikuva siitä, onko puolue nousussa vai laskussa ja sillä on merkitystä. Gallupit voivat myös vaikuttaa äänestyspäätökseen. On aivan eri asia äänestää puoluetta jolle mitataan 1,0 prosenttia kuin 5,0 prosenttia kannatusta. Normaali äänestysprosentilla Suomessa yksi prosentti merkitsee noin 30 000 äänestäjää. Se on jo merkittävä määrä. Saimme Eduskuntavaaleissa runsaat 112 000 ääntä, nykylukemilla meitä äänestäisi noin 140 000 suomalaista. Vaalikampanja aina nostaa puolueemme kannatusta gallupeista. Tämä on tilanne, jos katsomme eduskuntavaaleja. Kunnallisvaalit ovat meille paljon haastavammat vaalit. Emme tahdo löytää joka kuntaan ehdokkaita ja se vaikuttaa tulokseen. Voitamme kuitenkin kunnallisvaalit reippaasti, jos vertaamme edelliseen vaalitulokseen, mutta galluptulokseen on niissä vaaleissa pitkä matka. Maahanmuutto- ja EU-ministeri Astrid Thors oli Lauantaiseuran vieraana. Ministeri oli myös nähnyt galluplukemat, eikä tulos ollut mieleinen. Thors on sivistynyt ja hyvän kasvatuksen saanut nainen, mutta perussuomalaiset ovat hänelle kommunistejakin suurempi kauhistus. Thors totesi, että suulas Soini on saanut kannatuksen nousemaan.On muitakin syitä, mutta suotakoon Thorsille tuo selitys. Tunnen Astrid Thorsin hyvin, olimme mm. viime vaalikauden EU-asioita käsittelevässä Suuressa valiokunnassa ja lakivaliokunnassa yhtä aikaa. Pystyimme hyvin keskustelemaan keskenämme, vaikka olimme eri mieltä EU-jäsenyyden siunauksellisuudesta ja hedelmällisyyshoitojen sallimisesta lesbopareille. RKP on Suomen politiikan kummajainen, joka on ollut lähes kaikkien lellikki. Puheenjohtaja Stefan Wallin on asiallinen mies. Oli mahtavaa kuulla, että hän on aikanaan kuulunut Perustuslaillisiin nuoriin ja ollut Kekkos-kriitikko. Sillä saa paljon anteeksi niissä porukoissa, joissa minä kasvoin politiikkaan. Luulen kuitenkin, että sinänsä asiallisesta ministerikaksikosta huolimatta RKP:n ikioikeus hallituspuolueena on viimeisellä kaudella. Asiat ajavat ohi. Pakkoruotsin poistuminen on alkanut yo-kokeen vapaaehtoisuuden myötä. Ns. positiivista syrjintää eli suomenkielisten sortamista esimerkiksi yliopiston pääsykokeissa ei enää tulevaisuudessa varmasti siedetä. Nämä ovat merkkejä ja murtumia erioikeuksien päättymisestä. Sitä mukaa murenee RKP:n valta ja kannatus. Här är bär, kort och konsist.
Työperäinen maahanmuutto
Paavo Väyrynen tuli sohaisseeksi muurahaispesää puhumalla kriittisesti työperäisestä maahanmuutosta. Taivastelijat kävivät joukolla Väyrysen kimppuun. Minustä tuntuu siltä, että ministeri Väyrynen on aistinut Suomen kansan keskuudessa muhivat mielialat asian suhteen. Olennaista kysymyksessä on se, että mitä työperäisestä maahanmuutosta seuraa ja kenelle. En itsekään kategorisesti vastusta työperäistä maahanmuuttoa, mutta edellytän, että tulijat sopeutuvat Suomen oloihin ja noudattavat paikallista lainsäädäntöä ja työehtosopimuksia. Ammatti-ihmiset ovat töihin tervetulleita, mutta silloin pitää olla varmaa, ettei heitä käytetä epäterveen kilpailun astinlautana ja ettei suomalaisten työehtoja ja palkkoja poljeta. Tärkeää on myös, että työ on verokirjalla tehtyä. Harmaata taloutta emme tänne ketään tarvitse edistämään, entinenkin pitää kitkeä pois. Saan joka viikko useita yhteydenottoja asiaan liittyen. Allekirjoittajana on usein perussuomalaisia äänestänyt ay-aktiivi. On aivan selvää, että viime vaaleissa saimme monia ennen vasemmistoa äänestäneitä ihmisiä linjamme tueksi ja kannattajiksi. Kyse ei ole puoluepolitiikasta vaan reiluista pelisäännöistä. Me uskallamme puhua siitä. Ay-johtajat ovat olleet asiasta kumman hiljaa Matti Harjuniemeä lukuun ottamatta, joka on muutenkin hyvin tervejärkisen oloinen mies.
Budjettipuheita
Puhuin budjetista tänään 4 kertaa ja kuuntelin mielenkiinnolla kollegoiden puheita. SDP:n opposotioretoriikkaa menee vielä valtaosin komiiikan puolelle, vaikka Heinäluoma parantaa kuin sika juoksuaan, mikä ei vielä sinänsä ole paljon, mutta sosialisteillehan liike on tärkein, eikä päämäärä. Heinäluoma oli kuitenkin varsin hyvä, kun häntä vertaa muihin SDP:n puhujiin. Sosialistien nykyretoriikalla ei kansaa hurmata.Voisin ennustaa, että Jouko Skinnarin ja Rakel Hiltusen tämän päivän puheet löytyvät vielä Ben Zyskowiczin kuuluisasta pöytälaatikosta. Sossusoppa syötetään lusikka kerrallaan takaisin SDP:lle. SDP:lta puuttuu ainakin vaalikaudeksi uskottavuus köyhän asian ajajana, sillä juuri SDP esitteli ja vei läpi Kepun ja ruotsalaisten tuella varallisuusveron poiston. Tämä teko oli yksi suurista yksittäisistä syistä SDP:n vaalitappioon. On mielenkiintoista huomata, että ettei yksikään varallisuusveron poistoa vastaan äänestänyt SDP:n edustaja pudonnut Eduskunnasta (Jukka Roos jäi vapaaehtoisesti pois). Kepu teki oppositioaikanaan kerran vuoteen välikysymyksen korkeasta bensaverosta. Sanoin istuntosalissa tänään, että Kepu toimi käkikellon tarkkuudella tässä asiassa, mutta nyt on meno muuttunut: ”Ei enää kuku Kepun käki, sen jo Suomen kansa näki.” Budjettikeskustelu on piristävää, sillä siinä on mahdollisuus kuulla uusien kansanedustajakollegoiden mielipiteitä. Taso on kirjavaa, mutta hyviä poikkeuksiakin on. Espoolainen ensimmäisen kauden kansanedustaja Johanna Karimäki (vihr) on hyvänoloinen tulokas. Johannalla on ollut oma itsenäinen linja Espoon valtuustossa. Muutama muukin lupaus uusissa edustajissa on. Seuraan mielenkiinnolla.
Ulkopolitiikkaa ja omia muistoja aiheesta
Onko pääs täinen sanoi päästäinen? Että mistäkö moinen tuli mieleen? Ulkopoliittinen nokittelu on nyt siinä mitassa, että palstamillejä riittää. Ennen vanhaan pikkupoikia yllytettiin: – Tapelkaa pojat, niin saatte tupakkaa. Kokoomuksen nulikka-jaos on päättänyt kaivaa tasavallan presidentin ulos linnastaan. Luulen, että sen suhteen on onnistuminen tulossa. Muusta sitten en ole niin varma. Olen minäkin nuorena miehenä käynyt ulkopoliittista keskustelua. Tuomitsimme SMP:n nuorisojärjestönä Neuvostoliiton toimeenpaneman korealaisen matkustajalentokoneen pudottamisen. Oikean kannan julki tuominen oli siihen aikaan joko rohkeutta tai tyhmyyttä. Minulla oli molempia. SMP oli hallituspuolue ja Pekka Vennamo sai ministeriautoonsa terveisiä, että teillä taitaa olla varsinainen urheilija nuorisopomona. Piruunnuin ulkopoliittisesta ohjailusta siinä määrin, että päätin lähettää Suomen ja Neuvostoliiton nuorison ystävyysfestivaaleille nuorisojärjestömme kovimman anti-kommunistin Esa J. Marttisen. Esa J. ei pettänyt odotuksia. Pienessä päreessä hän oli kehunut vieraille Ronald Reaganin Tähtien Sota -suunnitelmaa. Saunassa oli kuulemma vallinnut vaivautunut hiljaisuus. Sain jälleen kiukkuista palautetta puolueemme ministeriryhmästä. Muistaakseni asialla oli ministerin erityisavustaja. Kokoomus on selvästi päättänyt haastaa Tarja Halosen. Siinä samassa taisteluhansikas tuli heitettyä Paavo Lipposellekin. Luvassa on Stasi-komentointiakin tiukempi kolumni. Sanan suolaa on tilauksessa. Kepu pistettiin viemään Suomi EU:iin, koska kepu vastusti vanhoista puolueista ajatusta eniten. SDP:n oli määrä viedä Suomi NATO:oon, mutta Lipposesta ei tullut enää pääministeriä, joten homma jäi kesken. Mutta vain Lipposelta. SDP:n se homma kuitenkin on hoidettava. Kenen johdolla, se jää nähtäväksi. Virallinen Suomi sanoo satsaavansa EU:n turvalausekkeisiin ja taistelujoukkoihin sekä kriisinhallintaan. Pääkirjoittajat tekstaavat näitä juttuja toisilleen. Tavallinen kansa puhuu ”Tussari-tirektiivistä”, jonka perusteella metsästäjäpojista tehdään ”terroristeja” ja kielletään metsästys oikein Pyrsselin yhteispäätösmenettelyllä. Miten tunturissa sitten metsästetään? No käytetään EU:n kakkosluokaksi leimaamia käyriä kurkkuja bumerangina!! Buhahhaa. Mikään EU:n valistuskampanja ei korvaa tämän pelleilyn aiheuttamaa mielikuvavahinkoa kansan syvissä riveissä. Hyvä niin. EU saa mitä tilaa.
Välikysymys
Oppositio tekee yhteisen välikysmyksen julkisten hoivapalveluiden turvaamisesta ja hoitohenkilökunnalle annettujen palkkalupausten lunastamisesta. Poliittinen johtajuus edellyttää yhteiskunnan kipupisteiden tunnistamista. Perussuomalaisten mielestä tämä kipupiste on hoitohenkilökunnan palkat. Mikäli julkinen valta nukkuu, julkinen terveydenhuolto hukkuu. Seurauksena on hoitajien laajamuotoinen pakeneminen yksityisille hoitofirmoille lääkäreiden tapaan ja sitten yhteiskunta pakon edessä ostaa palvelut näiltä firmoilta. Se tulee kalliiksi ja vähäosaiset joutuvat kärsimään. Perussuomalaiset tulevat kaikissa tilanteissa pitämään oman linjansa ja profiilinsa. Hoitajien palkka-asiassa yhteisesiintyminen on välttämätöntä, jotta asia saadaan eduskuntakäsittelyyn ja jotta jokainen kansanedustaja joutuu ottamaan asiaan henkilökohtaisesti kantaa. Välikysymys mahdollistaa myös kehitysvammaisten hoidossa olleiden puutteiden esiin ottamisen, vanhustenhuollon tilan käsittelemisen sekä pätkätöistä ja henkilökunnan riittävyydestä keskustelemisen.
Tukea hoitajille
Tänään oli vilkasta. Eduskunnan syysistuntokausi alkoi. Jari Niemelä jututti Yleisradioon, pidin Perussuomalaisten puheenvuoron terveydenhoitoalan mielenosoituksessa, Nelonen kysyi kommenttiani Stasi-kyselyynsä. Hoitohenkilökunnalla on oikeus perätä muita ryhmiä korkeampia korotuksia nimenomaan sillä moraalisella perusteella, että kaikkien eduskuntapuolueiden puheenjohtajat lupasivat korjauksia vaalitaistelussa. Istuin itsekin monen hoitajan olohuoneessa tv-välityksellä lukuisissa tv:n vaalikeskusteluissa. Kokoomus teki suurimmat vaalilupaukset ja se kantaa nyt suurimman vastuun. Hoitajien asia on yhteinen. Nyt on uskallettava sanoa, että heille kuuluu enemmän kuin muille. Minulla on kanttia antaa asiakaspalautetta. Olen kaksi kertaa ollut keuhkokuumeen vuoksi sairaalahoidossa, keväällä 2005 ja 2007. Olen saanut hyvän hoidon ja olen siitä kiitollinen. Haluan, että muutkin voivat saada sairastuessaan yhtä hyvää hoitoa. Se on mahdollista, kun palkka- ja henkilöstöasioista huolehditaan. Se on Tahdon asia. Vihkikaavassakin kysytään tahtoa. Tahto se miehestäkin miehen tekee. Nyt tahdotaan hoitajille lisää palkkaa.
Sosiaalisuutta ja demokratiaa
SDP:ta käy melkein sääliksi. Yksi sun toinen näykkii puheenjohtaja Eero Heinäluomaa puntista, muttei uskalla samaan kehään Ison E:n kanssa. Ilmaiset pari neuvoa Heinäluomalle: ilmoita heti, että haluat johtaa SDP:ta ja sano, että olet ehdolla myös toiselle kaudelle. Ei tässä mitään kevättä pidä odotella. Tämä tietysti edellyttää, että todella haluat johtaa SDP:ta. Seuraavaa arvostelijaa, joka mumisee johtajuuden puutteesta tai epäkarismasta ym. sellaisesta anna sanan tykillä niin että tuntuu. Tekee marmattajalle namia ja seuraava jonossa huomaa, ettei liikenne ole yksisuuntaista. Eero. Puhuit, että ihmiset haluavat enemmän sosialidemokratiaa! Tuota rohkenen epäillä. Ihmiset kyllä tahtovat enemmän sosiaalisesti oikeudenmukaisia päätöksiä (eikä esim. varallisuusveron poistoa, jonka puolesta SDP äänesti) ja demokratiaa (esimerkiksi kansanäänestyksen EU-perustuslaista). Vasemmistolaisuus on AINA ollut johtovaltaa, jota on perusteltu kansanvallalla. Tämä käy ilmi tavastanne valita puheenjohtaja. Perussuomalaisilla on ollut suora jäsenvaali puoluekokouksessa tästä asiasta jo vuodesta 1995. Sitä saa kopioida, mutta kun se ei ole sosialidemokratiaa vaan suoraa demokratiaa. Etujoukko-ajattelu on ollut AINA osa sosialistista ajattelua. SDP on AINA puolustanut ansiosidonnaista sosiaaliturvaa perusturvaan nähden. Tämä ei auta kaikista köyhimpiä. Heitä pitää auttaa ihan ansioitta. He tuskin kaipaavat lisää sosialidemokratiaa. Tunnen kuitenkin sympatiaa SDP:ta kohtaan? Miksi? Siksi, että SDP pysäytti kommunistit työpaikoilla vaaran vuosina. Se oli isänmaallinen teko. Eilinen ei nyt enää riitä. Sosialisteille on järjestelmä ollut ihmistä tärkeämpi. Se ei ole ihmiselle hyvä. Tätä perusnäkemystä on syytä muuttaa, mutta onko se sitten enää sosialidemokratiaa. Minulta on tiedusteltu, että onko se Heinäluoma niin huono kuin väitetään? Olen vastannut, että ei ole niin huono. Tiedän, ettei tuosta voi paljon lohtua repiä. Yritä nyt kuitenkin.
Häkämies höyrähti
Kokoomuksen vapauden kaiho huutaa NATO:n perään. Puheenjohtaja Jyrki Katainen aloitti ja knihtinä toimiva puolustusministeri Jyri Häkämies jatkaa Kommarit ja muu höyrypääporukka lauloi 1970-luvulla: USA ja NATO – Rauhan perikato. Kokoomuksella on asiaan ajankohtaistettu versio: Ryssille nyt pato – Ratkaisu on NATO. Kumpikaan iskulause ei nyt kovin fiksulta vaikuta, mutta politiikkaa tehdään ajassa, ajateltiin silloin ja niin ajattelee kokoomus nyt. Kurssikaverini valtiotieteellisestä vuodelta 1981 Jyri Häkämies on kyllä mainio veikko. Hän on selkeän ideologinen, selkeä porvari. Niitä ei vielä minun nuoruudessani monia ollut. Elää niin kuin opettaa. Ministeri Häkämies myi Kemiraakin ilman tarjouskilpailua sekä Eläkeyhtiölle että yksityiselle rahasuvulle. Tätä voisi kutsua suunatuksi kaupaksi ja kauppahan se kannattaa, mutta kenelle? Tämä panee kyllä pienen ihmisen kysymään, että miten tällainen kauppa on mahdollista, kun jokainen terveyskeskuksen lattiakin pestään vasta tarjouskilpailun jälkeen? Missä on EU:n kilpailulainsäädäntö? No Pyrsselissähän ne vätykset istuvat lasilinnassaan. Mielenkiintoista olisi pienen ihmisen myös tietää, että kumpi otti ensin yhteyttä ostaja vai myyjä? Ja mistä tiesi ottaa yhteyttä? Avoimmuutta ja läpinäkyvyyttä Suomessa hoetaan kun suurta mantraa. Naapurissakin paras tili on tehty valtion omaisuutta ostamalla. Ameriikan raitilla Häkämies kyllä höyrähti ja kyselijöitä tulee riittämään Eduskunnan ensimmäisellä kyselytunnilla ensi torstaina. Vasen äärilaita aloittaa tykityksen ja muut painavat perästä. Poliittinen syksy on todella alkanut.
Stasi-lista julkiseksi
Elämässä on tilanteita, jolloin paras ja järkevin ratkaisu eivät aina kohtaa. Politiikassa oppii, jos siellä pitkään viihtyy tai saa olla, että asiat ovat sen lisäksi miten ne ovat niin miltä ne näyttävät. Stasi-listan kohdalla on nyt julkistaminen tarpeen. Julkistaminen tuo ja luo varmasti mielipahaa, jonkin ylilyönninkin, mutta julkistamatta jättäminen syö koko järjestelmämme uskottavuuden. Olen aina suhtautunut poliisiin myönteisesti. Demokraattisessa maassa poliisi ei voi toimia vastoin kansanvallan edustajien yksimielistä tahtoa. Olen jokseenkin varma, että salailu-linjalle ei montaa merkittävää päättäjää enää saada värvättyä. Tässä ei nyt auta reunaehtojen kahisuttelu. Ne voidaan liittää paketin kääreeksi, pääasia on, että lista avataan. Esitin eilen kannanottonani, että kaikkien eduskuntapuoleuiden puheenjohtajat ottaisivat kantaa listan julkistamisen puolesta. Kansaa varmasti kiinnostaa puoluejohtajien kanta. Presidentti Mauno Koivisto ja SUPO:n ex-päällikkö Seppo Tiitinen näkevät, että lista voidaan julkistaa. He aikanaan tekivät päätöksen sen salaamisesta. Olisi todella outoa, mikäli lista jää pimentoon. Huhut vaan muuttuvat hurjemmiksi. Stasi-lista tulee joka tapauksessa reisille. SUPO voisi nyt tehdä välttämättömyydestä hyveen, jos osaa.
Ryhmäkokous Rautavaaralla
Kävimme eduskuntaryhmän kesäkokouksessa Rautavaaralla Oinosen Pentin maisemissa. Rautavaaralla saimme eduskuntavaaleissa yli 26 prosentin kannatuksen; edistyksellistä seutua siis. Perus-Penalle kävi hänen uskonsa mukaan. Sanoin Penalle viime kunnallisvaalien jälkeen. Ota piirin puheenjohtajuus ja tehdään suunnitelma, jolla istut Eduskunnassa. Yksikään gallup ei luvannut Penalle paikkaa, gallupit eivät äänestä. Matkalla kokouspaikkaamme Metsäkartanoon näin elämäni ensimmäisen metsäkauriksen luonnossa. Meillä on syrjäseuduissamme valtava voimavara. – Jokainen neliökilometri tulee vielä ahtaassa maailmassa arvoonsa. Eduskuntaryhmämme on hyvä nippu. Olemme rakentavalla tavalla erilaisia. Tällä ryhmällä saamme lisää vaikutusvaltaa ja kannatusta.Ryhmän konkari, kuudetta kautta Eduskunnassa istuva, Raimo Vistbacka on selvästi innostunut ryhmäpuheenjohtajuudesta. Raimo tekee asiat joko kunnolla tai ei ollenkaan. Nyt on vauhti päällä. Olen myös iloinen, että ryhmän naisvoima Pirkko Ruohonen-Lerner saa nyt jatkaa Porvoon paikallispolitiikassa ja Eduskunnassa puhtaalta pöydältä, kun Porvoon käräjäoikeus hylkäsi kunnianloukkaussyytteet. Pirkossa on potentiaalia kasvaa suureen rooliin. Pertti Virtanen on ryhmän hygienialle tärkeä. Pertin baskeri pitää ääri-ilmiöt puolueestamme loitolla. Lisäksi Pertti on nyt omiensa joukossa. Sen hän varmasti huomasi laulaessaan Pohjois-Savon satapäiselle järjestöväelle ryhmäkokouksemme iltajuhlassa. Tarvitsen taakanjakoa, sillä viime vaalit ottivat lujille. Ryhmässä on sekä kykyä että halua työskennellä yhtyeiseksi hyväksi. Alku on ollut hyvä. Kannatus on nousussa, uutta väkeä tulee mukaan ja linjasta on yksimielisyys. Politiikassa on oltava suunnitelma, muuten olet osa muiden suunnitelmaa. Kunnallisvaalit ovat kova haaste. Eteenpäin mennään varmasti, ehdokashankinta ratkaisee kuinka paljon. Kesällä 2009 on EU-vaalit. Niissä vaaleissa meidän on purskautettava Suomen kansan EU-epäluulo näkyväksi ja tuntuvaksi protestiksi. Klubiaskin kannessa on jo lupaavasti viivoja. Vaalit voitetaan kolmella sanalla, mutta pitää olla oikeat sanat, sanoi minulle aikanaan Veikko Vennamo. Rautavaaralla sanat tulivat luokseni. Kolme niitä oli.
Lautamiesjärkeä tarvitaan
Saan hyvin paljon viestejä ihmisiltä, jotka ovat pettyneet oikeuslaitokseen. Itselläni on kokemusta lautamiehenä toimimisesta Espoon käräjäoikeudessa 1988. Täytyy sanoa, että paljon enemmän suomalaisesta oikeustodellisuudesta opin siellä puolessa vuodessa kuin Eduskunnan lakivaliokunnassa yhdessä vaalikaudessa. Oikeusministeriössä on mietitty oikeudenkäytön kustannuksia. Tässä yhteydessä on mietitty mm. lautamiesten käytön vähentämistä. Mielestäni lautamiesten käytön vähentäminen olisi virhe. Vierastan aina teknokraattivaltaa, oli se miltä alalta tahansa. Oikeudenkäytön jättäminen pelkästään virkatuomareiden harteille olisi virhe. Kansan ääntä ja oikeustajua tarvitaan. Lautamiesjärjestelmää voi kehittää ja vaikka valintamekanismiakin muuttaa, mutta olennaista on, että oikeuslaitos ei jää pelkkien ammattijuristien temmellyskentäksi. EU on tietenkin tässäkin asiassa irvokkuuden huippu. Monikansalliset teknokraattituomarit istuvat oikeutta peruukit päässä kaukana Luxenburgissa päättämässä Suomen susista ja autoveroista. Surkuhupaisaa on, että moni suomalainen panee toivonsa vieraisiin teknokraatteihin, kun oma järjestelmä ei tunnu tuottavan oikeutta. EU:n suhteen toimii tilaaja- ja tuottajamalli. Suomen kansa tilasi harhaan johdettuna EU:n itselleen ja se tuottaa nyt meille päätöksiä susista, rekan leveyksistä ja kurkun käyryyksistä EU nauttii Suomen eliitin ja vallasväen piirissä samaa arvonantoa kuin Neuvostoliitto aikoinaan. Uratietoinen ihminen on AINA EU:n kannalla, koska katsoo yksityisen etunsa sitä vaativan.Mielestäni ylikansallinen teknokraattivalta on vastenmielistä. En halua pelkästään Suomea pois EU:sta vaan EU:n pois Suomesta.
Karkista kallista?
Ostin karkkia K-hallista, vaikka se oli pirun kallista. Näinkö kaikesta tulee kallista, siis pidä kiinni pallista. Kyse on Bjarnen mallista; jos karkki maistuukin hyvältä, se on Bjarnesta syvältä. Mitä tähän sanoo lapsi tai harmaahapsi? Ei maistu makea, kas syytä ei tarvitse hakea. Kun suussa ei sula enää sokeri, jo alkaa pettää pokeri.
Huonoa politiikkaa, hyvää palvelua
Olen todella sydämistynyt hallituksen energia- ja polttoaineverolinjaan.Jyrki Katainen on lähtenyt täydellä höngällä kyykyttämän peruskansaa.Kulissi-Katainen onnistui nappaamaan ääniä lupaamalla verohunajaa vaaleissa.Valtiovarainministerin salkku onvienyt Jyrki-boyn tolkun.Ei valtion pidä tällaisessa taloustilanteessa pidä omilla toimenpiteillä kiihdyttää kustannustason nousua. Bensan ja dieselin veronnosto on ääliömäistä hommaa,joka iskee julmasti pienituloisiin ja haja-asutusalueiden asukkaisiin,joilla ainoa vaihtoehto on oman auton käyttö. Katainen puhui joukkoliikenteen suosimisesta. Ei ole joukkoliikennettä Haapajärven ja Pihtiputaan välillä, mutta joku sitäkin väliä työnsä takia ramppaa, samoin Järvenpään ja Petikon väliä. Kepu kokousti Kajaanissa. Ei mitään uutta nälkämaalla. Kepu on jo Kekkosen ajoista hoopottanut Kainuun köyhää kansaa. En ole ikinä ymmärtänyt poliittista masokismia. Kävin vaateostoksilla Tampereen Koisolla. En yleensä viihdy kaupoissa. Kartan muodollisuuksia ja tärkeilyä. Olen myös sitä mieltä,että rumat ne vaatteilla koreilee. Tyylikäs myyjärouva tiedusteli,että kuinka voin palvella. Näin edessäni rautaisen ammattilaisen,joka teititteli minua,eikä tullut mieleenikään muuta ehdottaa. Sain todella hyvää palvelua.ei tyrkyttämistä,aitoa mielenkiintoa asiakkaan asiaan. Ihailin tämän rouvan ammattitaitoa.Ymmärsin omakohtaisesti mitä on hyvä palvelu. Itsepalveluyhteiskuntamme menettää paljon ryhtiä jos toisen ihmisen palvelu murennetaan. Sain Koisolta, paitsi hyvän puvun ja irtotakin, myös hyvän mielen. Kiitos kuuluu Teille hyvä rouva. Te osoititte minulle,että palvelu oli minua varten.Yritän tehdä omaa kansalta saatua palvelutehtävää samalla asenteella – ja ammattitaidolla.
Kisoissa ja kokouksessa
Perjantaina lähiössäni, Iivisniemessä, järjestettiin IKK:n kisat (Iivisniemen Kartanon Kisat). Kysymys on raavaiden miesten nykyaikaisesta 6-ottelusta, joka toteutetaan kutsukilpailuna. Kisat on käyty vuodesta 2001 ja vain yksi kerta on jäänyt minulta väliin. Olen iloinen, että sain olla taas mukana. Monet ovat kutsutut, vain harvat valitut. Kunnon äijäilylle sain vastapainoa lauantaina vieraillessani Perussuomalaisten naisten vuosikokouksessa Hämeenlinnassa. Pidin ensimmäisen polittisen puheen kahteen kuukauteen. Moista taukoa ei ole ollut ainakaan 15. vuoteen. Sain esittää tervehdyksen vuosikokoukselle. Tervehdys kesti n. 40 minuuttia. Sydämen kyllyydestä suu puhui. Kuulijakuntana oli n. 60 perussuomalaista ihanaa naista.Perussuomalaiset yllättivät vanhat puolueet viime vaaleissa monella tapaa. Seuraavan yllätyksen järjestävät perussuomalaiset naiset ensi vuoden kunnallisvaaleissa. Uskon, että saamme satoja naisehdokkaita ja kymmeniä naisvaltuutettuja. Meininki oli sellainen. Marja-Leena Leppänen jatkaa yksimielisesti naisjärjestömme puheenjohtajana. Olen aina ihaillut Marja-Leenan vilpittömyyttä, sitkeyttä ja uskollisuutta. Paikalla olivat myös puolueemme molemmat naisvarapuheenjohtajat Auli Kangasmäki ja Pirkko Mattila. Auli Kangasmäki johtaa Lemin kunnanvaltuustoa ja on ensimmäinen perussuomalainen kuntansa johdossa. Nuoret naiset tekevät myös tuloansa perussuomalaisiin, etenkin pääkaupunkiseudulta oli jo nyt vankka edustus. Puhuin kokouksessa mm. hoitajille luvatuista palkankorotuksista. Istuin vaalien alla televisioissa iltatolkulla muiden puheenjohtajien kanssa keskustelemassa vanhusten- ja terveydenhuollosta. Me lupasimme kuin yhdestä suusta,että heidän asia on ykköslistalla, kun palkkavääristymiä oikaistaan. Tämä oli yhteinen lupaus ja siitä pidetään kiinni. Poliittinen johtajuus on sitä, että uskalletaan sanoa asioiden tärkeysjärjestys.Eikös SAK:n saapasnahkatornista taas sedät rynnänneet heristelemään sormea, että järjestelmä on ihmistä tärkeämpi. SAK:n körmyt heristämässä sormea politikoinnista palkkaneuvotteluista SAK:n viimekeväisten vaalimainosten jälkeen on yhtä moraalista kuin työntää pää piparkakkupurkkiin ja sanoa, että en se minä ole vaan minun pää!
Polittisesta syksystä tulee ärhäkkä
Kesäloma teki tehtävänsä. Maltoin olla lomalla. Asialliset hommat hoidettiin, haastettelut annettiin, rutiini pyöritettiin, mutta yhtään puhereferaattia en lähettänyt. Nyt taas tahti muuttuu. Ensi lauantaina on Perussuomalaisten naisten vuosikokous. Olen saanut kutsun puhua tapahtumassa, jonne odotetaan ennätysosanottoa. Menen mielelläni. Kesän kohokohtia olivat parin viikon loma Irlannissa, Status Quon konserrti Tampereella, Kuninkuusravit Kouvolassa sekä mökkeily ja uinti. Monennäköistä aforismiakin tuli mietittyä. Polittisesta syksystä tulee ärhäkkä. Pääosaan nousee tasa-arvotupo, se kuuluisa 500 euronen, josta on tullut samanlainen kestokulutustavara kuin edellisellä eduskuntakaudella lanseerattu Keskustan Hyssälän 300 euron korotus kansaneläkkeisiin.Tässä koukussa Kokoomus kärvistelee, ei auta piru, eikä palokärki. Kepu lupasi ruuan arvonlisäveron alennusta. Nyt lupauksesta otetaan verimitta. Mitä Kepu on ilman konsonantteja? – EU! Suomen armeija on Suomen puolustamista varten.Herrojen ja rouvien mielestä rajamme aukeavat railona jo Afganistanissa asti. Uusi turvallisuuspolittinen selonteko on todella tarpeen. Suomessa on syytä perusteellisesti miettiä puolustus- ja turvallisuuspolitiikkaa. Keskustan puoluesihteeri Jarmo Korhonen järjesteli kesä-Suomessa asioita uuteen uskoon.Korhosen linko pyörii vinhaan, kuten Daavidilla aikoinaan, tosin osumatarkkuus ei ollut samaa luokkaa. SDP:tä käy jo vähän surku. Vaikka demari mitä tekee, se alkaa naurattamaan.Kesäkokouksesta mieleen jäi mölkynheitto, joka ei sekään oikein sujunut. Demarit voisivat ajaa rahayksikön muutosta eurosta demariksi. Yksi demari olisi sata tunaria.Kymmenellä tunarilla saisit kossupullon ja yhdellä demarilla saisit kymmenen kossua. Kymmenen kossun mäyräkoira olisi sitten sossu.
Hyvää kesää
Haluan toivottaa sinulle plokini lukija hyvää kesää. Pidän nyt kesä- ja samalla toipumislomaa ja palaan kehiin elokuun lopulla, jolloin on aika kehittää jälleen uutta. Helsingin Sanomien haastattelusta ja pääkirjoituksesta aiheutui ilokseni varsinainen viestien tulva. Siksi minäkin päätin näpytellä lyhyen viestini sinulle hyvä lukijani. Kesäkaudella en ole läheskään aina tietokoneen, enkä virkapuhelimenkaan kantamalla. Uskon, että ymmärrät tämän; lomalla on uskallettava lomailla. Hyvää lomaa itsekullekin.
NATO:n hyökkäysjoukkoihin?
Vanhat puolueet ovat jo hönkimässä NATO:n nopean toiminnan joukkoihin. Mikä ihmeen sotimisinto heihin on iskenyt. Näyttää siltä, että vain presidentti Tarja Halonen voi estää tämän vouhotuksen pahenemisen. Toivon sitä. Perussuomalaiset ovat aina arvostaneet rauhanturvatoimintaa. Suomella on hyvä maine ja näyttö YK:n rauhanturvatoiminnasta. Se riittää minulle. EU:n ja NATO:n nopean toiminnan joukoissa( jotka myös tarpeen tullen hyökkäävät) kalma haisee. En anna omalta osaltani valtakirjaa niille. Kansainväliselle vastuulle YK:n puitteissa Kyllä!, Kovanaamajoukoille vieraan lipun alla EI! Siinä on linja.
Meiltä vaaditaan jatkossa yhä enemmän
Puoluekokouksemme päätöksistä on synnytetty jälkipyykkiä julkisuudessa. Minut valittiin yksimielisesti puolueen puheenjohtajaksi. Muista tehtävistä äänestettiin niiden kesken, jotka olivat ehdolla. Jotkut voittivat, jotkut hävisivät, sellaista on demokratia. Se on kestettävä. Keneltäkään en vaadi enempää kuin mitä töiden menestyksekäs hoitaminen kysyy. Kansa antoi vaaleissa rajusti lisää luottamusta. Se tarkoittaa lisää vastuuta ja töitä yhteisten asioittemme hoitamiseksi.
Ike Usassa
Ulkoministeri Ilkka Kanerva on virallisella vierailulla USA:ssa. Siellä Ike (mm. Eisenhower) on ennenkin ollut kovaa valuuttaa. Kanervan tyytyväinen olemus tv-uutisissa sai minut itse asiassa hyvälle tuulelle. Tuolta siis näyttää mies, joka on tyytyväinen töissään. Se on isänmaalle hyvä, jos USA:nkin kanssa ollaan välilöissä. Kanerva on sitä pystynyt edistämään ja se on hyvä. Kanervan EU-linjaukset ovat tietenkin samaa tasoa kuin muunkin ulkopoliittisen eliitiin siis kansallisen suvereniteetin pyhyyttä tuntemattomia, mutta kukaan ei ole täydellinen.
Puoluekokous
Perussuomalaisten puoluekokous oli menestys. Puolueen kasvu ja uudistuminen näkyivät. Mukana oli ennätysmäärä naisia ja nuoria. Naiset rynnivät voimalla myös puoluejohtoon. Jaksoin hyvin. Aatteellisesti yhtenäinen seura piristi. Rankkaa puheenjohtajan tehtävää on helpompi hoitaa, kun tietää, että omat tukevat. Tuntevat miehen. Tiedän mitä puolueelta haluan ja tiedän miten kasvamme seuraavissa vaaleissa 7- 10 prosentin puolueeksi. Tämä strategia sai avauspotkunsa Oulussa. Perussuomalaiset aivoni ovat kuin korvasieni, siellä poimuissa on aina jotakin uutta. Kentän kanssa yhdessä nousemme. Se vaatii muutoksia, mutta muutos on parempaan suuntaan. Vaalit voitetaan kolmella sanalla – mutta pitää olla oikeat sanat! Aion laajentaa puoletta, leventää kärkeä, antaa kykyjen nousta. Haluan, että tämä puolue elää voimakkaana sen jälkeenkin, kun en ole enää puheenjohtajana. Minulla ei ole kiire mihinkään. Me otamme opposition henkisen markkinajohtajuuden. Oma linja, parhaat ideat, kyky nähdä tosiasiat sekä pistää asiat kansankielelle ovat asioita , joita siihen vaaditaan. Meillä on ne. Tulemme yllättämään vanhat väsyneet valtapuolueet. Viime vaaleissa yllätimme, ensi vaaleissa voittomme ei ole enää yllätys. Perussuomalaiset ovat yhtenäinen, velaton ja innostunut puolue. Sitä on ilo johtaa. Minulla on kymmenen vuoden käytännön kokemus, poliittinen koulu, mitä ei voi rahalla ostaa. Kaikki on mahdollista sille joka uskoo.
Täältä tullaan
Kävin eilen Eduskunnassa. Paluu työpaikalle oli kaikin puolin lämmin. Tumma puku mahtui hyvin päälle. Henkilökunnan ja edustajakollegoiden vilpittömät tervetulotoivotukset tuntuivat mukavilta. Halaus tekee hyvää. Päivä oli kyllä vilkas ja otsa puski hikeä siihen malliin, että varovaiseen alkuun on syytä. Eilen ja tänään sain viikonlopun Oulun puoluekokouksen avauspuheen kirjoitetuksi. Väki pääsee nyt vähällä – mittaa tuli vain seitsemän liuskaa. Tarkoitus on nyt olla töissä kesätaukoon saakka. Kesä otetaan rauhallisesti. Monta rantakalaa menee nyt parempiin suihin kun en pääse pyydettyihin tilaisuuksiin. Näin on nyt toimittava, jotta jatkoa seuraa. Haluan tässä yhteydessä yhteisesti kiittää teitä kaikkia, jotka tavalla tai toisella muistitte minua sairausaikanani. Siitä oli apua ja lohtua.
Kotona ollaan, toipumaan päin
Olen päässyt pois sairaalahoidosta. Toipumis/sairauslomaa on kesäkuun 8. päivään asti. Silloin alkaa puoluekokous ja sinne olen tulossa – On nääs virka katkolla ja muutenkin. Kiitän kaikkia, jotka ovat minua tavalla tai toisella muistaneet tämän sairastumisen vuoksi. Hyvät ja myönteiset ajatukset rakentavat ihmistä. Se on ihmiselle hyvä. Olen nyt tietoisesti ja täydellisesti sivussa muutaman viikon, jotta toivun kunnolla. Se ei ole helppoa, sillä tutka pyörii päässä jo vinhasti. Jouduin sairaalaan nimipäivänäni, jolloin myös vietetään Eurooppa-päivää. ” On helpompaa istuttaa kookospähkinälle aivot, kun saada EU toimimaan. ” Ai miksikö pistin tämän ” Päivän Soinin ” näytille tähän? Siksi, että olen toipumaan päin! Kesäkuussa tavataan!
Peruspaussi, joka on pakko pitää
Omat voimat ja toimeliaisuus vievät ihmistä harmaan kiven läpi vaikka kuuhun ja takaisin. Mutta suuretkaan asiat eivät pysäytä yhtä tehokkaasti ihmistä kuin pienet: nimittäin bakteeri. Tässä köllötän sairaalavuoteessa keuhkokuumeessa enkä muuta voi. Olostani en kehtaa sanoa mitään. Järkeni ja mielikuvitukseni kanssa olen nyt kaksin, pääkalloni on nyt maapalloni. Minulle tärkeät ihmiset, asiat ja aatteet ehdin inventoida rauhassa. Täällä ollaan paranemassa ja perusmies palaa täältä voimissaan, eikä unohda kuinka riippuvainen on ihminen toisesta. Tapaamme taas, kun olen tervehtynyt.
Presidenttifoorumi
Kävin presidenttifoorumissa. On hyvä, että sellaisia järjestetään. Pikkuhiljaa niissä aletaan puhumaan suorempaan. Päätoimittaja Erkki Laatikaisen muistelo siitä, kuinka valtamedia asettui Suomen EU-jäsenyyden propagandistiksi oli vertaansa vailla. Ulkopolitiikka ei voi olla kevyttä heittelyä. Siinä pienen kansan on oltava mahdollisimman yksimielinen totuudesta tinkimättä. En ole EU-uskovainen, enkä sellaiseksi tule. Suomen eliitti on , eikä se muuksi muutu. Ilmeisesti kaava on sama kuin Neuvostoliiton suhteen. Suomen johto tukee kuolevaa rohjaketta ja kun elvytys on lopetettu, rohkee meikäläinenkin eliitti sanoa, että kyllä minäkin tiesin, ettei siitä mitään tule. Jos Suomelle joku maa on tärkeä, se maa on Venäjä. Siinä se on aivan vieressämme, 1300 kilometriä rajaa ja 140 miljoonaa ihmistä. Nöyristellä ei tarvitse, eikä pidä, mutta ajatuksissa sen on oltava. Kävin viime eduskuntakaudella Venäjän Duumassa ja yksi EU-intoilija kysyi isänniltä, että koska Venäjä liittyy EU:iin?Isäntä kohotti kulmiaan ja koko delegaatio hymyili: Mitä ? Venäjä on itsenäinen ja suvereeni maa. On onni, ettei EU ole liittymässä Venäjäänkään! Tänään on Timon päivä. Pahus kun EU-fanaatikot ovat ryöstäneet nimipäiväni muovisen Unioninsa juhlapäiväksi. No, mies kestää.
Juhlapuhe Kannunvalajissa
Sanan mahti on lyömätön. Hyvä puhe antaa paljon sekä puhujalle että kuulijalle. Kohdalleni lankesi kunnia pitää juhlapuhe valtiotieteellisen tiedekunnan opiskelijoiden vuosijuhlassa viime lauantaina. Kutsu oli mieluinen, hieman yllättäväkin. Siihen aikaan , kun itse palavasieluisena vennamolaisena opiskelin valtio-oppia Helsingin yliopistossa (1981-1988) moinen valinta tuskin olisi tullut kysymykseen. Nykyopiskelijat ovat suvaitsevampia kuin edeltäjänsä, jotka kailottivat ”avarakatseisuuttaan”, mutta käytännössä toimivat monenmoisen hyödyllisen idiotismin aisankannattajina. Puhuin politiikan puolesta. Sen puolesta, ettei politiikkaa jätettäsi poliittisten psykopaattien ja eriasteisten tomppeleiden temmellyskentäksi. Itse en katsonut edustavani puhtaasti kumpaakaan ongelmatyyppiä, mutta totesin, että puhdastakin lajityyppiä päätöksenteosta löytyy. Kuulijakunta oli todella fiksua ja hyväkäytöksistä. Jonkinlainen järkytys oli kuulla, että pääsykokeen läpäisee vain 11 prosenttia tiedekuntaan hakevista. Kun itse aikanani pääsin valtiotieteelliseen hyväksyttiin 25 prosenttia hakijoista. Nautin illasta täysin siemauksin. Sekä virallisesta että epävirallisesta osuudesta. Ken on fuksi 1981, ylös nouskohon… sai nostalgiakyyneleen silmäkulmaan. Oli mahtavaa puhua runsaalle 130:lle kuulijalle, enkä malttanut pysyä pelkästään kirjoittamassani paperiversiossa. Olen sen verran puheita pitänyt, että tiedän milloin puhetta kuunnellaan ja milloin ollaan vaan kohteliaasti paikalla. Puheen jälkilöylyt olivat antoisat. Suomen poliittinen päätöksenteko tarvitsee nuorta ennakkoluulotonta voimaa, sitä on tulossa myös valtiotieteilijöistä. Puoluekanta on sivuseikka, vaikken kenellekään voi vanhoihin puolueihin liittymistä suoraan suositellakaan. Tsemppiä sinne valtsikkaan. viihtykää kohtuudella myös huvielämän kärjessä, sillä elämä on ihmisen parasta aikaa.
Piilosoini
Olen havainnut ilolla, että Suomeen on ilmestynyt piilosoineja. Siis keitä? Puhun henkilöistä, jotka jollain tai useilla tavoin tuntevat sympatiaa ja empatiaa politiikkaani kohtaan. Jokunen jopa persoonaani kohtaan. Perussuomalaiset on puolue, jota eivät monet julkisesti katso voivansa kannattaa. Tai sitten he eivät kerro, että kannattavat. Gallup-tutkimuksissa tämä vääristymä näkyy selvästi. Kaikki kannattajat eivät kuitenkaan äänestä perussuomalaisia. Kyse on useimmiten ehdokkaista. Olen hahmotellut huomista puoluevaltuuston puhetta ja miettinyt sitä, miten puolueemme kannatus edelleen kasvaisi ja vankistuisi. Olen myös miettinyt sitä millä hinnalla olen valmis kasvattamaan puoluetta. Ajoimme puolueen kaksiin vaaleihin puheenjohtajavetoisella kampanjalla. Voitimme tällä taktiikalla sekä presidentin- että eduskuntavaalit. Olen saanut molemmissa vaaleissa tukun sellaisia ääniä, joita en itsekään olisi uskonut saavani. Kaikista äänistä olen kiitollinen, muutamasta jopa ylpeä. Monta ääntä jäi saamatta sen vuoksi, että eduskuntavaaleissa voi äänestää vain yhden vaalipiirin ehdokkaita. Vaalipäivänä sain lukuisia puheluja Helsingistä, kun ihmiset tulivat pois vaalikopista soittamaan, että eihän sun numeroa ole tuolla kopissa. Niitä kaikkia ääniä perussuomalaiset eivät valitettavasti saaneet. Perussuomalaisissa suurin käyttämätön voimavara ovat naiset. Olemme edistyneet asiassa, mutta siellä meillä on vielä mahtavasti voitettavaa. Tällaisena julkisoinina tunnen syvää kiitollisuutta muutamaa piilosoinia kohtaan, että he auttavat näkemään kirkkaammin. Voimat ja vaarat. Tosiystävät sanovat suoraan, sillä heillä on siihen varaa ja moraalia. Kiitän aina palautteesta ja muistan iltarukouksessa.
Viron tilanteesta
Viron tilanne menee huonompaan suuntaan. Niin käy aina, kun asia pitkistyy, se myös mutkistuu. Lausunnonantajaa nousee kuin sieniä sateella. Minultakin on tiedusteltu. Ajattelen seuraavasti: On täysin Viron asia, missä ja minkälaisia patsaita sen alueella on. Virolaisten ja venäläisten on selvitettävä asia keskenään. Kolmannet osapuolet ovat asiassa korvapuusteja. Venäjä on suurvalta. Nöyristellä ei tarvitse, eikä pidä, mutta Venäjä on aina otettava huomioon. Suurvallat ajattelevat aina suurvaltojen tavalla. Tämä perusasia ei muutu mihinkään. Kestävä ratkaisu syntyy vain osapuolten sopimalla tavalla. En kaipaa Suomeenkaan neuvonantajia maamme rajojen ulkopuolelta neuvomaan, miten asioitamme tulee hoitaa. Suon saman oikeuden Virolle. Viro on sekä NATOn että EU:n jäsen. Venäjä ottaa sen huomioon, mutta ei tee päätöksiä näiltä hyväksyntää kysymällä. Kävin viime eduskuntakaudella Venäjän Duumassa. Delegaatiossamme joku kysyi, että koska Venäjä liittyy EU:n jäseneksi? Vastaus oli, että me olemme suvereeni ja itsenäinen maa. Miksi liittyisimme? Tätä vastausta kannattaa hetki miettiä. EU on aikamoinen sotku. Turkki muka kuuluu EU:iin ja Venäjä ei. Tällä laillahan EU:n eliitti ajattelee. Mielestäni EU tuo enemmän ongelmia kuin ratkaisee niitä. Näin on etenkin tulevaisuudessa. Sympatiani ovat Viron puolella.
Hallitus ja Vappu
Hallitus sai tänään luottamuslauseen neljään kertaan. Oma epäluottamuslauseponteni kaatui äänin 115-66. Nauttikoon nyt hallitus luottamuksestaan ja keväästä, sillä myrskyisä tulevaisuus on odotettavissa. Hallituksen sisäinen dynamiikka on perin haavoittuvainen. Julkisuus on arvaamatonta ja hallituksessa on mielestäni muutama mahdollinen ” painomusteholisti ”, joten kirjoitettavaa riittää. Asiasta ja vierestä. Vappu on entinen vasemmiston voimanäyttöpäivä. Kovin ovat harvat rivit tätä nykyä. Punalippuja on enemmän työväenyhdistysten varastoissa kuin niille olisi kantajia kulkueissa. Ihmehän se olisi, jos joukot innolla marssisivat EU:n lihapatojen ääressä turvonneiden leipäpappisosialistien jalkojen juureen globalisaation autuutta kuuntelemaan. Jos ennustaja olisin voin uumoilla, että sosialistit ja kommunistit pauhaavat vappuna keskitetyn tupon kaatumisesta. Ikään kuin heillä olisi ollut sileäkätisten työnantajien mielipiteisiin yhtään enempää vaikutusvaltaa. Tänä vappuna en puhu politiikkaa. Presidentinvaalit ja eduskuntavaalit runsaan vuoden sisällä kypsyttivät tällä kertaa tällaisen päätöksen. Vappuaamuna käännän kylkeäni siihen aikaan, kun tiedän, että normaalisti lähtö lentokentälle olisi edessä. Kuuntelen muiden puheita ja otan oppia, jos/kun aihetta on.
Kokoomus konttaa
Kokoomus sai reilun vaalivoiton, mutta kokoomuksen konttausviikot ovat alkaneet ja vaara on, että viikot muuttuvat vuosiksi. Kokoomus on tehnyt jäniskäännöksen valtiosihteeriasioissa. Vielä viime kaudella kokoomus äänesti perussuomalaisten tavoin koko valtiosihteeri-ideaa vastaan. Nyt herravirat kelpaavat, puoluetuki nousee hulppeat 44 prosenttia. Kokoomus tuntee tien Suomen kansan takataskulle. Tasa-arvotupo tekee kokoomuksesta kiukkuisten hoitajien neulatyynyn. Kansa ymmärsi Kokoomuksen luvanneen 500 e lisää hoitajien palkkoihin. Tarua vai totta sanoi Tujunen. Sauli Niinistö on , aivan oikein, presidentin valtaoikeuksien säilyttämisen kannalla. Katainen haluaa presidentin lautasen pois EU-kokouksesta. Soini haluaa Suomen pois EU-pöydästä, lautanen voi jäädä sinne orjuudesta vapautumisen muistoksi. Kokoomuksen sisälle on syntymässä kunnon kevätsoppa. Puhemies Niinistössä näkyvät vanhan isännän otteet. Eduskunta sai jo nuuskaa varojen käytöstä. Unilukkarin vasara löytää vielä tiensä moneen päähän ennen kuin kongi kumahtaa. Kepu pääsee tässä yhteydessä varsin vähällä. Kaikki haluavat olla kokoomuksen kimpussa, täytynee vähän siirtää hahloa eduskunnan takarivissä, jotta kauralimainen kepukin joutuu häränsavuille vaalilöpinöistään. Sosialisteja ei edes kukaan hetkeen aikaan huomaa, mutta voimme olla huoleti. Kyllä sielläkin taas joku pääkkö vappusimassaan ylilyöntiin sortuu. Toveria ei jätetä. Kepu ja kokoomus hommasivat tovereille 44 prosentin puoluetukikorotuksen, perushoitaja ei samaan solidaarisuuteen yllä.
Talviturkin heitto ja vaalivedon maksu
Kaikki Perussuomalaisten eduskuntaryhmän jäsenet ovat pitäneet puheen hallitusohjelman tiedonantokeskustelussa. Talviturkki on heitetty. Meillä on monipuolinen ja iskukykyinen eduskuntaryhmä. Perussuomalaisten myötä eduskunnassa on todellinen oppositio. Voitetut vaalit ovat herättäneet monien kansalaisten kiinnostuksen perussuomalaisia kohtaan. Puolueeseen tulee koko ajan uusia jäseniä ja kunnallisvaalityö on päässyt käyntiin. Maanantaina oli Espoon kaupunginvaltuuston kokous. Oma opinahjoni, jossa opiskelin 8 hyvää vuotta ja josta kirjoitin ylioppilaaksi vuonna 1981 sai 16 miljoonaa euroa peruskorjaukseen ja saneeraukseen. Olen tästä päätöksestä erittäin iloinen ja tyytyväinen. Mitään ei politiikassa saavuteta yksin. Kokoomuslainen Espoon koululautakunnan puheenjohtaja Sanna Lauslahti ( tuore ja itsenäisen linjan kansanedustaja) ajoi Espoon kouluverkkouudistuksessa lähikoulujen asiaa, häntä tuki ansiokkaasti vihreä lautakunnan varapuheenjohtaja Marjo Matikka. Nämä ryhdikkäät rouvat ansaitsevat suuret kiitokset. Sain elää Iivisniemessä hyvä lapsuuden ja kouluajan. Olen iloinen, että ajanmukaisen koulun myötä sama mahdollisuus on myös jälkipolvilla. Hävisin eduskuntavaaleissa vain yhden vaalivedon ja tänään oli maksun aika. Löin edustaja Oras Tynkkysen kanssa vetoa reilun kaupan teekupista ( jos olisin voittanut olisin saanut kupin tavallista kahvia), että perussuomalaiset saavat vähintään 7 kansanedustajaa. Oras Tynkkynen osasi vedättää kansanedustajamäärän tarpeeksi korkealle. Itse voitin vedoilla kossupulloja jopa lupaamalla meille paikkojen pysymistä ennallaan. Reilun kaupan teetä eduskunnassa ei ollut, mutta ruusunmarjatee sai kelvata. Tee maistui Orakselle, mutta olen varma, että vedon voittaminen maistuu vielä senkin jälkeen kun ruusunmarjan maku on suusta häipynyt. Minulle tältä osin saa kelvata se saavutus, että sain Oraksen ylipäätään lyömään vetoa. Vedonlyönti ei kuulu Oraksen tapoihin. Toto toi, veto vei.
Politiikassa ei itku auta
Politiikka on laji, jossa ei itku auta. Jokaiselle vakavasti otettavalle päättäjälle tulee tappiollisia vaaleja. Sekä voittaminen että häviäminen kuuluvat politiikkaan. Kysymys on siitä miten osaa voittaa ja hävitä. Kovin suureen ääneen ei kannata julkisuudessa parkua, jos tappio on tullut. Kunnon totopelaaja rutistaa ohi menneen slipin roskiin, rykäisee ja jatkaa elämäänsä. Ottaa opiksi ja mitoittaa riskinsä paremmin. Politiikassa on syytä tehdä samoin. Kun SMP meni konkurssiin 1995,sanoin suorat sanat pariin haastatteluun ja suuntasin mökille Satakuntaan. Olin työtön. Lyöty, mutten loppu. Perussuomalaiset perustettiin samana syksynä. Kovin moni ei ollut valmis uskomaan meihin pennin vertaa. Tuottoa panostukseen tuli vastaa vuoden 2003 vaaleissa. Nyt kun kelkkaa liikkuu, on kyytiin tulijoita. Politiikka on kova laji. Siinä ei pärjää, jos ottaa pienestä nokkiinsa. Vaalien jälkeen, myös voitettujen vaalien perästä, on joka puolueessa niitä, jotka ” itkevät” omaa äänisaalistansa. Syyhän on aina muualla, paitsi omassa tekemisessä ja voiton hetkellä kaikki on omaa ansiota. Hyvä neuvo itkupilleille on, että lopeta ajoissa. Pääset itse vähemmällä ja säästät kanssaihmistesi ja läheistesi hermoja. Häviön jälkeen asiat pitää käydä kerran kunnolla läpi. Märehtiminen ei auta mitään ja kaikista typerintä on palata kerta kerran jälkeen takaisin kuin koira oksennukselleen. Ei ihminen yleensä opi kuin omasta hölmöydestään. Fiksu on jos kerta riittää.. —– Ai, että mistä otsikko tuli mieleen? Kaikesta näkee, että SDP:ssä on nyt itkupillipäivät, kun Stockan hullut päivät menivät jo. SDP nyt kyntää syvällä. Eduskuntaryhmän uudistaminen alkoi valitsemalla kymmenkunta vuotta ministerinä istunut Tarja Filatov ryhmän puheenjohtajaksi. Mikä oli Tarjan avauspotku? Hän suri näyttävästi oman vanhan ministeriönsä kohtaloa tv-uutisissa. Eero Heinäluoma oli Lauantaiseuran vieraana. Ohjelmassa oli piinaa pääsisäisen jälkeiseen aikaan aivan riittävästi. Kyllä tuntui jo kovalta ja liialta, että ohjelman jälkeen Eero sai lähteä Helsingin demareiden vaalipuintitilaisuuteen. Siellä sosiaalitanttojen säestyksellä” itkevät” eduskunnasta pudonneet miehet.
Törsärihallitus ja plussaa nuorisolle
Matti Vanhasen uusi porvarihallitus on varsinainen törsärihallitus. Kaksi ministeripaikkaa lisää on silkkaa hallinnon turvottamista. Lisäministereille ei ole mitään järjellisiä perusteita. Otin törsärihallituksen korskean elämän esiin tämän päivän Iltalehdessä. Palaute oli voimakasta ja myönteistä. Erityisen paljon joukossa oli kokoomusta äänestäneitä pienyrittäjiä. Törsärihallitus myös korottaa puoluetukea 44%:lla!!! Tarkoitus on ilmeisesti pelastaa SDP komukurssilta. Toveria ei jätetä. Perussuomalaiset tulevat esittämään näiden korotusrahojen poistamista budjetista. Sama koskee valtiosihteereitä. Saavat kokoomuslaiset näyttää kuinka takki kääntyy. —– Sain kiitoskirjeen Myllypuron 9 A luokalta ja opettaja Elina Ojalalta. He kävivät eilen eduskuntavierailulla ja meillä oli hyvä keskustelu lehtereillä. Kysymykset olivat asiallisia ja monipuolisia. Nautin hyvästä seurasta. Nämä ysiluokkalaiset todella todistivat taas, että meillä on hyvä tulevaisuus kansakuntana. Kiitos käynnistä, pitäkää avoin mielenne ja kiinnostuksenne asioihin. Vierailunne oli minulle iloinen ja mielenkiintoinen tapahtuma. Olitte todella plussaa kurkulle ja mielelle. Hyvää kevättä. Aukaiskaa siipenne ja antakaa auringon paistaa. Pärjäätte varmasti.
Miksi Väyrynen ?
Keskusta menetti viime vaaleissa lähes 50 000 ääntä ja 4 kansanedustajan paikkaa. Tämä on jäänyt julkisuudessa sosialistien tappiolla mässäilyn jalkoihin. Väyrysen valinnan yksi tarkoitus on varmasti paikata keskustan valskaavaa venettä Pohjois-Suomessa. Keskustan EU-epäilijöillä ei ole enää puolustajaa, kun Väyrynenkin on sitoutunut EU:ta hurmoksellisesti ihailevan hallituksen ohjelmaan. Väyrysen nimitys hallitukseen merkitsee siis sitä, että Keskustassa ei ole enää uskottavaa Eu-kriittistä kanavaa. Tämä tietää keskustalle tappiollisia EU- ja eduskuntavaaleja.
Voihan KEPU
KEPU on valinnut ministerinsä. Takametsien megatähti Paavo Väyrynen on kentän kosto pääministeri Matti Vanhasen ja etelän liberaalikepun viimeaikojen toilailuihin. On Kepun ministerilista sen verran kova paperi, että sitä pitää vähän sulatella. ——– Kolme tuntia myöhemmin. Täytyy myöntää, että Kepu pääsi harhauttamaan. Kepun ministerilistassa on varmaan joku logiikka, mutta ei se minulle aukea. Silti pidän kiinni selkäydintulkinnastani, että Väyrysen valinnalla on tausta kepun liiallisessa liberaalisuudessa. Oli miten oli. Tosiasia on , että Vanhasen hallituksen ulkopolitiikkaosasto on kuin suoraan Moskovan mausoleumin parvekkeelta. SDP ja Heinäluoma voivat hetken hengähtää. Kaavoihinsa kangistuneeseen sosialistiporukkaan ei kukaan kiinnitä lähiviikkoina mitään huomiota. ——- Naiset jyrää. Ministeripaikat menivät naisille 8-12. Kokoomuksen kyvykäs Jari Koskinen kelpasi kirjoittamaan hallitusohjelmaa, ministeriksi ei ollut asiaa. Sama kohtalo oli reilulla Juha Rehulalla(kesk). Työpanos kelpasi,vaimoväki vei salkun. Ei ole tasa-arvovouhottajilla nyt mitään sanottavaa. Jos voimasuhteet olisivat menneet toisin olisi aamu-tv täynnä naisasianaisia ja mieskuhnureita paheksumassa maskuliinista vallankäyttöä. Vihreissä mies ei kelpaa ministeriksi, tuskin ryhmän puheenjohtajaksikaan. Ryhmän kahvinkeittäjä sentään on mies. 20 ministeriä on täysin ylimitoitettu määrä, 16 riittäisi. Nämä neljä ylimääräistä ministeripaikkaa tuli naisille, silti joku ministeri on vielä salkkuaankin kevyempi.
Yhden miehen enemmistö
Haluan nähdä koko hallituksen kokoonpanon ennen kuin kommentoin sitä juurta jaksaen. Hallituksen ohjelma sopii sileäkätisille. Ne, joilla on, ne saavat lisää ja vihreät avittavat melalla vieressä. Perussuomalaisten vaativa tehtävä on ottaa opposition henkinen markkinajohtajuus. Tarpeen tullen perussuomalaisten puheenjohtajan on oltava vankka yhden miehen enemmistö. Me ajamme parhaiden ideoiden politiikkaa ja puhumme niin, että kansa ymmärtää. Tälle linjalle saamme lisääntyvää kansan kannatusta. Politiikka muuttuu. On vanhanaikaista luulla, että vain hallituksesta voi vaikuttaa. Rutiinipäätösten allekirjoittelu ei ole vallan käyttöä. Valta asuu kielessä ja käytöksessä. Kysymys on vaikutusvallasta, kyvystä vakuuttaa ja vaikuttaa. Sieltä löytyvät sielujen mineraalirikkaudet. ——- Noteraasin persoonaani kohdistuneet arviot viikonloppuna. Ilkan pitkäaikainen päätoimittaja, kepulaisuuden kyhmysauvainen kenraali, Kari Hokkanen on ymmärtämässä, että eurokepu on viimeistä kertaa Suomen suurin puolue, mikäli se ei herää perussuomalaiseen parannussaarnaan. Lasse Lehtinen kirjoitti hauskasti minusta Goebbelsin lahjakkaana oppilaana. Minulla ei ole koskaan ollut ruskeata paitaa. Lehtinen ymmärtää tunnetasolla, että EU on mahdoton myytävä. Idea ei ole mahdoton, mutta käytäntö on. EU on kuin komitean sunnittelema hevonen, siis kameli. Kansa tykkää kyttyrää. Jörn Donner oli sisällyttänyt minut ” ihannehallitukseensa ” viikonlopun Ilta-Sanomissa. Tätä kohteliaisuutta en osannut odottaa. Ministeriposti ei enää jättänyt toivomisen varaa, koska hallituskollegana istuisi fiksuin tuntemani demarinainen, Heli Paasio.
Kunnallispolitiikka
On monta virkaa ja vielä nälkää ajaa yhteisiä asioista. Tällä haavaa vedän puoluetta, olen kansanedustaja, kaupunginvaltuutettu ja kaupunginhallituksen jäsen. Siinä alkaa olla tarpeeksi, kun aikoo asiansa kunnolla hoitaa. Olen huomannut, että kokemus ja tieto tuo varmuutta ja vaikutusmahdollisuuksia. Espoossa saa asioita läpi kun osaa asiansa perustella. Eduskunnassa se ei valitettavasti onnistu yhtä helposti. Kunnallispolitiikka on tärkeätä. Siellä tehdään ihmisen arkeen ja lähiympäristöön liittyviä päätöksiä. Kädenjälki näkyy nopeasti. On tärkeätä, että kunnialliset ja kunnolliset ihmiset osallistuvat päätöksentekoon muutenkin kuin äänestäjinä. Politiikka ,sekä valtakunnallinen että paikallinen, on liian arvokasta jätettäväksi kaikkea kestävien psykopaattien ja asioita ymmärtämättömien toplokasten temmellyskentäksi. Ehdokashankinta on tärkeätä kaikissa puolueissa. Hyvät ehdokkaat takaavat hyvän vaalituloksen. He myös takaavat sen, että vaalivoiton kanssa voi elää ja asioita hoitaa.
EU-toiminnan helmiä
EU antoi aihetta palata plokiin. Kävin Suuren valiokunnan kokouksessa ja pakko on jakaa plokin lukijoiden kanssa seuraava kokemus. Maatalousministeri Juha Korkeaoja on aivan mainio satakuntalainen mies. Mies on ollut EU:n kanssa lujilla suomalaista talonpoikaa puolustaessaan. Tänään ministeri joutui antamaan normaaleja EU-selvityksiä suurelle valiokunnalle. Seuraavassa esimerkki mihin kaikkeen ministeri joutuu, kun EU:ssa ollaan. Ote on Pysyvien asioiden komiteassa käsitellyistä asioista, josta intouduin kysymään. ” Yhdistyneen kuningaskunnan viranomaiset ilmoittivat 21.10.2005 löytäneensä Etelä-Amerikasta, Surinamista tuodusta, karanteenissa olleesta papukaijasta H5N1 lintuinfluenssaviruksen. Myöhemmin osoittautui, että kyseessä oli useamman linnun yhteisnäyte ja papukaija olikin peräisin Taiwanista. Surinamista tuoduista linnuista ei myöskään jatkotutkimuksissa löytynyt lintuinfluenssavirusta. ” ———————— On aivan mainio teksti. Tämänkaltaista pr-työtä mikään EU-tiedotustoimisto ei voi muuksi muuttaa. Missä EU, siellä ongelma. Olihan se lintu kaiketi kuitenkin papukaija?
Korot nousevat
On häpeällistä, että täällä Suomen tundralla asunnot ovat monin paikoin Manhattanin hinnoissa. Suomi on täynnä tilaa, mutta tonttimaan säännöstelyllä hinnat pidetään pilvissä ja valtiolla sekä kaupungeilla on tässä ketjussa merkittävä rooli. Maata on, mutta ei kaavoiteta. Tällä viikolla tuli tieto, että asuntovelkojen määrä on vuoden aikana noussut 14 prosenttia. Luku on huima. Jälleen näyttää siltä, että on lähestymässä aika, jolloin hölmöt erotetaan heidän rahoistaan ja asunnoistaan. Euro on sumentanut ihmisten järkeä, eikä koron nousu tunnu vaikuttavan mitään lainojen kysyntään. Tilanne on kamala. Asuntoluoton keskikorko on tällä haavaa noin 4,5 prosenttia, siinä on reaalikorkoa yli 3 prosenttia. Hallitukselta todella tarvitaan ryhdistäytymistä asuntopolitiikassa. —— Iltapäivälehdessä oli hauska juttu edustajien blogeista ja mainittiin siellä tämäkin ploki. Suurimmalta osalta edustajia on kuulemma into kirjoittaa lopahtunut, kun äänet on laskettu. Sama ilmiö on käynyt raveissa. Vaalien alla siellä pyöri monenlaista nahkasliparia ja korkkariparia hevosia loimittamassa, mutta eipä heitä ole enää näkynyt. On ihminen monesti niin pieni.
Puoluekokous
Puoluekokouksessa kiteytyy perussuomalaisuuden ydin. Me todella edustamme kansaa ja saamme valtuutuksen toimintaamme omilta joukoiltamme. Puoluekokouksesta saa voimaa. Siellä tavataan tuttuja ja luodaan linjaa. Perussuomalaisten puoluekokoukset ovat persoonien väriloistoa, jossa ihminen ja selvä suomen kieli ovat kunniassa. Poliittiset toimittajat tulevat mielellään juuri perussuomalaisten puoluekokouksiin, koska siellä on vielä aitoa kansanjuhlan ilmettä ja olemusta. Puhe tulee suoraan sydämestä ja selvällä suomen kielellä. Tänä vuonna uskon mielenkiinnon puoluekokoukseemme on aikaisempaa voimakkaampaa. Me voitimme vaalit. Se on näyttö nykyjohdolle, mutta myös tilaisuus haastajille. Olen tehnyt perussuomalaisille selväksi, että haluan jatkaa puheenjohtajana. Koen, että työ on kesken ja että minulla on vielä paljon annettavaa puolueelle. Olen aina kertonut ensin omilleni puoluekokouksessa voimakkaatkin mielipiteeni ja valtakirjan saatuani pitänyt linjapuheen, mitä on edessäpäin. Minuun on luotettu. Eduskuntavaalien tulos on yhteisen työn hedelmä. Hyvin meni, mutta parannettavaa jäi. Kunnallisvaalit ovat edessä ja me voitamme ne, kunhan teemme työmme kunnolla ja onnistumme ehdokasasettelussa. Oulussa tavataan.
Hallitusohjelma
Perustuslain, ollakseen hyvä, pitää olla lyhyt ja epäselvä. Vanhasen hallituksen ohjelmasta väännetään kättä Säätytalolla. Raittius kukkii, toivottavasti se ei vie mehuja tulevasta hallitusohjelmasta. Venäjällä sanotaan, että bumaka on bumaka, mutta praktika on praktika. Sillä ilmennetään teorian ja käytännön eroja. Hallitusneuvotteluissa on nimilistoja katsellen vahva teorian tuoksu. On kiva nähdä, että palkitaanko säätytalon ohjelmasihteerit valtiosihteerin titteleillä ja eduilla. Taas taipuu vihreä korsi kohti keskustaa. Vieläkö Kokoomus vastustaa valtiosihteereitä? Vanhasen poroporvarihallituksen ohjelma joutuu eduskunnan syyniin tämän kuun lopulla. Olen vapaaehtoinen Perussuomalaisten ryhmäpuheen pitäjäksi.
Vanhasen porvarihallitus
Keskustan puheenjohtaja Matti Vanhanen päätyi porvarihallitukseen vihreällä ekomerkillä. Ei mikään yllätys, mutta lievä pettymys. Vaalitulos mahdollistaa tämän valinnan. sikäli siinä ei ole nokan kopauttamista. Mukana on pari vaalivoittajaakin. Tuotekehittely Vanhasen kabinetin nimeksi on vielä kesken, mutta olkoon toistaiseksi Vanhasen porvarihallitus. En ole vihreistä huolissani, sillä tässä hallitushingussa paljastui puolueen boheemi porvariluonto. Kyse on itse asiassa liberaalipuolueesta, jolla on kasvissyöjän kidukset. RKP on politiikan Hannu Hanhi, joka säästä ja vaalituloksesta huolimatta kelpaa kärrynrasvaksi porvarihallituksen vankkureihin. Annetaan nyt Vanhasen kabinetille työrauha hallitusohjelman suhteen. Perussuomalaisten murtumaton peruslinja on kuitenkin kestävä pohja, josta arvioimme muiden aikaansaannoksia. Kirves on jo puun juurella. Suomen EU-into on henkistä sukua YYA-Suomelle, jossa liturgia oli sisältöä ja totuutta tärkeämpi. niin on myös EU:n kanssa. Missä EU, siellä ongelma. Pitäkää ystäväni Alex Stubb kuitenkin Brysselissä. Siunattua Pääsiäistä plokin lukijoille. Palaan asiaan Pääsiäisen jälkeen.
Vastaus Vanhaselle
Perussuomalaisilla ovat puheet ja teot samaa paria ennen ja jälkeen vaalien. Toimitin vastauksemme henkilökohtaisesti hallitustunnustelija Matti Vanhasen avustajille. Halusin tällä tavalla antaa arvoa kysymyksille. Tapasin Vanhasenkin ruokalassa ja ilmoitin, että vastaukset ovat selkeää tekstiä. Huomenna tavataan Kesärannassa. Vanhanen on perusteellinen mies ja tiedän, että hän todella lukee paperimme. Johtopäätös on sitten asia erikseen. Paperimme on perusteltu ja sen kanssa kehtaa elää eteenpäin. Ilmoitimme, että Suomen itsemääräämisoikeus on meille kynnyskysymys, emmekä tule hyväksymään Suomen valtiovallan edelleen luovuttamista EU:lle. Vastauksemme Vanhaselle löytyy puolueen nettisivuilta www.perussuomalaiset.fi Pääsiäinen tulee, se on hienoa, sillä tämä kansa tarvitsee Pääsiäisen todellista sanomaa – kipeästi.
Hallitushinku
Päivä meni tänään enemmän tai vähemmän junioriurheilun merkeissä. Mukava ja riittoisa päivä. Siinä jäivät väliin monet uutiset, mutta illalla tuli kansakunnan iltahartaus eli YLEn uutiset katsottua. Oli suorastaan riemukasta katsella vihreiden hallitushinkua. Mieli palaa vallan kammareihin jopa siinä määrin, että ilmastonmuutoksesta ei uutisclipissä puhuttu yhtään mitään. Syntymässä on porvarihallitus ja sinne keski-ikäisten go-go-puolue , vihreät, sopii kuin rusina pullaan. Vihreiden nuorten puheenjohtajakin pääsee oikein kunnon porvarikyytiin.
Haluan jatkaa puheenjohtajana
Ilmoitin tänään puoluehallituksen kokouksessa, että haluan jatkaa Perussuomalaisten puheenjohtajana seuraavan kaksivuotiskauden. En ole siis ”käytettävissä”, kuten fraasi kuuluu, vaan haluan jatkaa, koska nostotyö on vielä kesken. Minut valittiin Iisalmen puoluekokouksessa v. 1997 puolueen puheenjohtajaksi. Siitä on kymmenen vuotta aikaa. Paljon on tapahtunut. Minulle on tärkeätä, että puolueen kannatus ja jäsenmäärä ovat nousseet. Eduskuntavaalien tulos on hyvä. Silti emme saa jäädä tuleen makaamaan. Meidän on mentävä eteenpäin, puoluetta ja sen ohjelmaa on edelleen kehitettävä. Perussuomalaiset on ainoa tuore kansan kanava, joka osaa ja uskaltaa tarttua yhteiskuntamme epäkohtiin. Tätä puoluetta todella tarvitaan. Minulla on halua vaikuttaa siihen mitä tämä puolue ajaa ja mitä emme hyväksy. Kasvavan puolueen suunnasta käydään aina keskustelua ja taistelua. Perussuomalaisten tehtävä ja tarkoitus ei ole miellyttää kaikkia. Tehtävämme ei ole vastustaa kaikkea. Puolue ei voi olla liian ahdas, mutta emme voi olla basaarikaan, josta löytyy kaikkea. Perussuomalaiset ei ole vankila – täältä pääsee myös ulos. Perussuomalaiset on nyt vaalivoittaja, jolla on kannatusta ja sympatiaa. Haluan hyödyntää tämän täysimääräisesti. — Nimesimme tänään hallitusneuvottelijat. Annamme Matti Vanhaselle hyvät ja linjamme mukaiset vastaukset. Suhtaudumme tehtävään vakavasti. Vastaamme suoraan. Tunnustelija ei tarvitse tulkkia vastauksiamme lukiessaan. — Olin Donna Paukun kuvauksissa yhtenä monista ”Tyynen synttärivieraista”. Oli mukava seurata näyttelijöiden työtä paikan päällä. Ammattilaiset osaavat.
Kiva vai tärkeä
Pienet asiat voivat muuttua politiikassakin suuriksi esteiksi. Näin voi käydä vahingossa, arvovaltasyistä tai tarkoituksella. Neuvostoliitossa oli lainkäytön periaatteena, että kyllä syyte ja tuomio löydetään, jos syyllinen tiedetään. Pane hyvä liikkeelle, niin saat sen monin verroin takaisin. Hyvyys on paitsi oikein, niin se myös kannattaa. Joustimme neljä vuotta sitten eduskunnan istumajärjestysasioissa vihreiden suuntaan. He joustivat nyt meidän suuntaamme. Sivistynyttä toimintaa, jolle annan arvoa. On kiva olla tärkeä ihminen, mutta vielä tärkeämpää on olla kiva ihminen.
Vuosipäivä
Tänään tarkastetaan kansanedustajien valtakirjat. Pieni juhlallinen hetki. Minulle maaliskuun 26. päivä on poliittisesti merkittävä päivä. Vuonna 1979, 26.3., marssin keväisessä loskassa kumisaappaissa SMP:n puoluetoimistoon Helsingissä ja liityin SMP:n jäseneksi. Olin lukion 1. luokalla ja teko oli Espoossa kohtuullisen radikaali, sillä koko puolueella oli Espoossa kymmenkunta jäsentä ja heidän keski-ikänsä oli n. 60 vuotta. Olin sinikantisesta jäsenkirjasta aivan haltioissani ja minun oli vaikea ymmärtää, että ympäröivä maailma ei ollut asiasta yhtä innoissaan. SMP:n lehti, Suomen Uutiset, minulle jo kotiin tuli. Lapsuudenkotini oli puoluepoliittisesti sitoutumaton. Äänestämässä käytiin ja äänen kohde vaihteli. Kun asiaa kyselin oli vastauksena ”vaalisalaisuus”. Koulussa aloin heti tiukaksi vennamolaiseksi ja väittely oli pystyssä välittömästi, elettiin Kekkosen aikaa. Sittemmin tulin tuntemaan Veikko Vennamon hyvin ja kuva hänestä syveni ja monipuolistui. Poliittinen polkuni ei ole ollut helppo. Tuore menestys eduskuntavaaleissa on henkilökohtainen huippuhetki, mutta matkalle mahtuu monenlaista. Olimme vuonna 1983 yhdessä Vehmersalmen nykyisen kirkkoherran, Kimmo Kivelän, kanssa Uudenmaan piirin vaalipäälliköitä. Saimme piiristä kaksi paikkaa ja puolue 17 paikkaa. SMP:ssa olin kaikkea muuta paitsi puheenjohtaja. Olin SMP:n viimeinen puoluesihteeri ja jouduin kirjoittamaan sen pöytäkirjan, jolla SMP:n konkurssi toukokuussa 1995 sinetöitiin. Yksi elämäni karmeimmista päivistä. Jonakin päivänä pistän SMP:n tarinan paikalleen, materiaalia ja muistoja on yllin kyllin. SMP kaatui seteliselkärankaisten petturuuteen, ei mihinkään muuhun. Oli tärkeää perustaa uusi puolue ja osoittaa, että aatteessa ei ollut vikaa. Sankarikin tarinalle on olemassa; Raimo Vistbacka. Hän jaksoi taistella. Vistbacka aloittaa tänään kuudennen eduskuntakautensa. Hän on sisäistänyt mistä aatteessamme on kyse. Kova jätkä pienen ihmisen puolesta. Matkalle mahtuu siis paljon voittoja ja pettymyksiä, mutta täyttä elämää. Poliittinen kokemus auttaa ymmärtämään ihmistä ja yhteiskuntaa. Pienestä puolueesta näkee selvästi myös naapuriin, vanhoihin puolueisiin. Tänään on hieno hetki. Tuskin lukiolaispoikana 28 vuotta sitten aavistin, että tänään kansanedustajan valtakirjani tarkastetaan ja toinen eduskuntakauteni alkaa. Reissu on ollut rankka, muutaman päivän vaihtaisin pois, mutta tiedän varmasti keitä edustan ja miksi.
EU 50-vuotta
EU-herrat juhlivat tänään. Kansakin saa kakkua, ainakin Berliinissä. Ei ole korrektia mennä kenenkään syntymäpäiville haukkumaan päivänsankaria, mutta muutama niukka luonnehdinta on paikallaan. Missä EU, siellä ongelma. Tiivis totuus ”menestystarinasta”. Katselin eilen tv-uutisia joka kanavalta. Kyse ei ollut tiedonvälityksestä vaan propagandasta, samalaista oli Suomessa YYA-vuosipäivien aikaan. Asia saattoi joskus olla oikea, mutta mauton ja yliampuva propaganda tökkii vastaan. EU ei ole demokratia vaan byrokratia. Tehokkaampi EU merkitsee keskitettyä Pyrsselin ylivaltaa kansalliseen päätäntävaltaan nähden. Sitä on mahdotonta hyväksyä. Ei siinä mikään ”EU:n päätöksentekojärjestelmän tekeminen läpinäkyvämmäksi-lässytys” auta. Ilokseni huomasin, että suomalaiset ovat kaikista innokkaimpia EU-jäsenistä palauttamaan päätösvaltaa kansalliselle tasolle. Perussuomalaisten toiminnalla on osuutensa tähän. Haluan pysyä EU-asioista ajan tasalla, suuren valiokunnan jäsenyys on siksi toivottavaa. Minä en juhli EU:ta, minä lähden raveihin.
Vapaata-aikaa ja näkemys SDP:stä
Huomenna on ensimmäinen vapaapäiväni lähes kahteen kuukauteen. Tulee suureen tarpeeseen. Julkisuutta on tullut tarpeeksi. Takana on asialliset haastattelut Joonas showssa, Huomenta Suomessa ja radio Peilissä. Ero vaaleja edeltäviin ”kuulusteluihin” on huomattava. Kyllähän politiikan ammattilainen sen järjen tasolla tietää, mutta ero on hätkähdyttävä. Huomasin, että tutkija Laura Parkkinen oli kirjoittanut allekirjoittaneesta alion Aamulehteen, ei hullumpi näkemys, joskin jotakin on vielä huomaamatta. Mutta kyllä se Brio – pienen ihmisen ilo oivaltaa vielä tulee. Valiokuntapaikkaneuvottelut perussuomalaisten kohdalta menivät maanantaille. Odotan reilua kohtelua, jotta saamme sen mitä meille kuuluu. Koko ryhmällä on halu kunnon töihin. Esitin Iltalehdessä oman näkemykseni SDP:n vaalitappiosta sanomalla, että he ovat unohtaneet ”karvaperseduunarit”. Miespalautetta tuli heti, eikä linjaus ole väärä. Minulle sopii, että SDP jatkaa nykyisellä feministejä nöyristelevällä linjalla, jää meille tilaa enemmän. Selvyyden vuoksi sanon, että arvostan naisia suuresti ja olen tasa-arvon kannattaja – mutten telaketjufeminismin lisäarvon kannattaja. Perussuomalaiset naiset ovat upeita, he eivät tarvitse höyhenikseen miesten mollaamista.
Tunnelmia Eduskunnasta
Pyöritys on ollut aivan valtavaa muutamat päivät. Puhelin meni täysin juntturaan, tänään siihen saatiin uudelleen tolkkua, nyt se taas toimii. Pyydän kärsivällisyyttä viesteihin vastaamiseen, sähköposteja on satoja. Voittomme on todella liikuttanut kansan syviä rivejä. Pidimme eduskuntaryhmän järjestäytymiskokouksen. Raimo Vistbackasta tuli ryhmän puheenjohtaja, varapuheenjohtajuus lankesi minulle. Pentti Oinonen, Pertti ”Veltto” Virtanen ja Pirkko Ruohonen-Lerner ovat uudet ryhmätoverimme, saimme rautaisen ryhmän, jonka avulla puolueen kannatus varmasti jatkaa kasvu-uralla. Eduskunnassa on nyt kova vääntö. Mikään ei suju helposti. Ryhmähuonetta pitää laajentaa, eduskuntasalin istumajärjestyksestä on keskustelut meneillään ja valiokuntapaikat ovat neuvotteluissa. Edellytän, että suurena vaalivoittajana saamme entistä paremmat ja vaikutusvaltaisimmat valiokuntapaikat. Paikka- ja äänimäärän lisäys pitää näkyä vaikuttajapaikoissa. Vääntö jatkuu. Olen saanut paljon kannustusta kautta maan hallitusneuvotteluja varten. Suhtaudun asiaan avoimin mielin, vaikka tiedänkin, että 5 kansanedustajaa on siinä pelissä hieman liian pieni sekeli. Me olemme kuitenkin äänimäärissä kahdeksan kansanedustajan puolue. On mielenkiintoista nähdä, miten vanhat puolueet kohtelevat suurta vaalivoittajaa hallitusneuvotteluissa. Mikäli kansan vaalitahto toteutuisi olisi Timo Soini ministeri. Mielenkiintoinen ajatus.
Voiton avaimet ja gallupsaippua
Kiitos kaikille perussuomalaisia äänestäneille. Saimme loistotuloksen. Suuren voiton hetkellä kannattaa olla nöyrä ja kiitollinen. Paljon saavutimme, muutama lisäpaikkakin oli mahdollista. Ne tulevat ensi kerralla. Tiesimme mitä teimme ja teimme sen mitä olimme suunnitelleet. Ei suurella rahalla vaan suurella idealla. Tässä tilanteessa kentällä pitää olla kyky nähdä mitä tapahtui ja miksi. Suuresta voitostamme huolimatta osa porukasta on pettynyt, koska henkilökohtainen tulos ei ollut toivottu. Se pitää kestää. Itse pyrin enemmän tai vähemmän vakavasti eduskuntaan viisi kertaa ennen kuin onnisti. Pitää olla sitkeä – siellä ei itkut ja uhot auta. — Äänestysosanotto oli matala, voitimme silti. Miksi? Koska meillä oli viesti. Olisimme voittaneet vielä enemmän, mutta osassa vaalipiirejä ei uskottu kansanedustajapaikan olevan mahdollista. Sinulle käy uskosi mukaan. Uudellamaalla tapahtui se mitä ajattelin. Uskoin saavani 12 000-15 000 ääntä. Tuli enemmän, 19 690. Muut ehdokkaamme saivat yhteensä noin 8 000 ääntä. Loistava laahus! Mahdollisuus toiseen paikkaan oli kaikilla, Pirkko sen sai, mutta kiitos kuuluu kaikille. En käy jokaista vaalipiiriä tässä julkisesti läpi, mutta minulla on jo hyvä kuva mitä tapahtui ja ennen kaikkea siitä miten tästä mennään eteenpäin. Kunnallisvaalit ovat runsaan vuoden päästä. Nyt alkaa hiki lentämään niiden voittamisen puolesta. Kunnallisvaaleissa laskemme pitävän pohjan seuraavien eduskuntavaalien myötä tulevalle Perussuomalaisten todelliselle läpimurrolle. Piirustukset ovat jo tupakka-askin kannessa. Ne piirustukset tulevat meille kaikille tutuiksi. Puoluekokoukseen on aikaa kolmisen kuukautta. Ei tarvita ennustajanlahjoja tietääkseen, että johtopaikoille on tunkua. Puheenjohtajaa tuskin vaihdetaan. — Perussuomalaiset onnistuivat vaalitaistelussa. Ohjelmamme oli hyvä. Perussuomalaiset on tällä hetkellä Timo Soinin näköinen puolue. Siitä ei edes Timo Soinin kannata huolestua, sillä kuva syvenee ja monipuolistuu. Nyt oli pelattava yhden kärjen taktiikalla, kun muut puolueet eivät osanneet sentteriä pitää. Ensi kerralla jo osaavat paremmin, siksi keulaa laajennetaan, mutta enempää ei kerrota. Meissä ei ole mitään valuvikaa, joka estää äänten saamisen. Tästä maineesta pidän huolta. Niukat rahamme kohdistuivat oikein ja kenttä teki vaalityötä. Olen iloinen, että tehty työ vaikutti. Helsinki jäi vielä vaille, mutta työ tuotti 9 000 ääntä. Se tietää kolmea paikkaa Helsingin kaupunginvaltuustoon. Siellä on kunnallisvaaleissa oltava täysi 100 hengen lista. Sieltä listalta löytyy seuraava helsinkiläinen kansanedustaja. Oikotietä ei ole. — Me murskasimme gallupit, joihin moni omammekin jo hermostui. Viimeisellä viikolla, meille luvattiin 2,0-2,5 prosentin kannatusta ja YLE vielä lopuksi toitotti, että suosio on taittunut laskuun! Gallupsaippuaa hierottiin kansan silmiin. Muutama heikkohermoinen jätti äänestämättä sen pelossa, että ääni menee ”hukkaan”. Ei oma ääni mene hukkaan, koska se on sinun äänesi. Gallupharhautus ei tehonnut toivotusti. Missä meillä oli lista kunnossa ja työ vahvaa, eivät gallupit masentaneet. Median selitys on vanhaa virttä. Kannatuksemme ei näy gallupissa, koska ihmiset eivät kerro kannattavansa perussuomalaisia. Vaalien jälkeen sanotaan noin, mutta ennen vaaleja haudattiin koko puoluetta. Vistbackaakin jo kuudennen kerran mutta läpi Rami tuli läpi niin, että pätkähti. Parasta Vaasan vaalipiirissä oli, että jälkikasvu oli vahvaa, muut ehdokkaat saivat lähes 7 000 ääntä. Tällä pohjalla Vaasasta saadaan paikka jatkossakin. — Kiitän vielä lämpimästi kaikkia perussuomalaisia äänestäneitä ja vaalityöhön osallistuneita. Kiitän siitä, että sain olla veturi näissä vaaleissa. Paine oli kova ja tunsin sen nahoissani. Tunsin myös tuen ja tukijat. Olen iloinen siitä, että Tonyn hakkaaminen on nyt loppu. Olen otettu siitä, että Suomen kansa ei lähtenyt potkimaan maassa makaavaa eikä hänen puolustajaansa. Kaikessa mitä teet pitää olla voimakas perusta. Kivijalka on kunnossa. Pitääpä taas lukea Georges Bernanosin Maalaispapin päiväkirja: Mitä siitä, kaikki on armoa.
VOITTO JA KIITOS
Kiitos kaikille perussuomalaisia äänestäneille, upeille ehdokkaillemme ja vaalityötä tehneille aatteen veljille ja sisarille. Me teimme sen. Murtumaton perusta piti ja saimme uutta voimaa. Me kaadoimme gallupit. Kasvu-uralla ollaan itsenäisyydelle ja ihmiselle hyväksi.
Sisulla ja sydämellä loppuun saakka
Viimeinen varsinainen kampanjapäivä, joka kuluukin tiukasti omaa vaalipiiriä Uuttamaata kiertäessä. Ainakin seuraavista asioista tulen tänään puhumaan äänestäjille, enkä aio ääntäni säästellä. — Vanhojen puolueiden ns. pääministeriehdokkaiden suosinta median taholta on ollut loppumetreille saakka avoimen häpeilemätöntä. Aivopesu on huipussaan, mutta petkuhuiputukselle on tulossa vastareaktio. Gallupit eivät äänestä, eivätkä vanhojen puolueiden Tupu, Hupu ja Lupu -puheenjohtajat ole toisilleen todellisia vaihtoehtoja. Vanhat puolueet vetävät yhtä köyttä mm. sellaisissa kansalaisia kuohuttavissa asioissa kuin Suomen EU-politiikassa, varallisuusveron poistossa, taitetun indeksin pitämisessä voimassa, puoluetuen nostossa, oopperan tuhlailumenoissa ja häikäilemättömän optiosaalistuksen hyväksymisessä. Maahanmuuton ja sosiaalisen sekä alueellisen eriarvoistumisen ongelmistakaan eivät vanhojen puolueiden edustajat halua puhua. Tämän vuoksi perussuomalaiset rohkaisevat kansalaisia harkitsemaan ja sitten äänestämään itsenäisesti; sisulla ja sydämellä isänmaan puolesta. Perussuomalaiset ovat ainoa protesti näissä vaaleissa. Perussuomalaisia äänestävä äänestää muutoksen puolesta. Vain Perussuomalaisten vaalivoitto tuo jotakin uutta poliittiseen elämäämme. Vanhoja väsyneitä puolueita äänestämällä ei mikään muutu. — Lisää illalla, kun palaan kiertueelta. Nyt tehdään töitä loppuun asti!
Kovan päivä ilta ja iso kiitos
Vaalitaistelu on täytetty. Kova urakka on nyt loppusilausta varten valmis. Uskon, että vaivani palkitaan. Tänään kiersin vielä Espoota, Kannelmäkeä, Järvenpäätä ja Lohjaa. Vastaanotto oli tuttu. Puhujalahjoja kehuttiin ja ääni luvattiin. Löin monta kertaa kättä päälle. Se ei riitä, että kannattaa, pitää myös äänestää. Mieleen jäi etenkin Lähteenojien nuori perhe Järvenpäässä. Heidän kannustuksensa oli vilpitöntä ja perusteltua. Ilokseni olen huomannut, että moni kansalainen on omatoimisesti puolueen virallisesta organisaatioista riippumattomana tehnyt vaalityötä puolestamme. Vanhojen ja väsyneiden Tupu, Hupu ja Lupu -puolueiden suosinta on vaalien kalkkiviivoilla ollut avoimen häpeämätöntä. Tämän päivän pohjat vetivät sekä Helsingin Sanomat, Ylen pääuutiset että Maikkarin kympin uutiset. Kaikki toistivat nöyrästi ja täysin kritiikittä tupuhupulupun vaalijorinaa. Mainosta primetimella ilman laskua. Sen lisäksi vanhat puolueet hommasivat itselleen ylimääräiset puoluetuet. Vain Soini ja Vistbacka äänestivät ökytukia vastaan. Uskon oikeuden ja perussuomalaisten voittoon – ilman uhoa. Mikäli saamme ansiomme mukaan, on tulos 6-8 paikkaa. Haluan kiittää kaikkia tukijoita ja lukijoita. Teitä on tänäänkin käynyt sivuillani yli 1 200. Kannustus, kannatus, soitot, sähköpostit, halaukset, ajatukset, työt, teot ja rukoukset. Kaikki ovat olleet tarpeen. Kiitos. Äänestä perussuomalaisille vaalivoitto. Se on ihmiselle hyvä – kautta maan.
Myönteisyydestä voimaa loppurutistukseen
Vanhojen puolueiden onnellisuuspropaganda jauhaa loppuun saakka. Me kuitenkin murramme gallupit. Tuorein noteeraus oli 2,5 prosenttia. Kyselyyn osallistuneista 23 prosenttia ei kertonut kantaansa. Vieläkö perussuomalaisia äänestävät piilottelevat kantaansa? Olen aivan varma, että kampanjointi ja tv-keskustelut ovat lisänneet kannatusta. Tämäkin päivä oli aivan erinomainen. Vantaan Myyrmäessä meillä oli suoranainen yleisöryntäys. Nyt perussuomalaisten kannattajien on tehtävä vaalityötä loppuun asti. Kalkkiviivoilla ei pidä kangistua. Olemme taistelleet kolme kuukautta, jaksamme vielä 48 tuntia. Tupu, Hupu ja Lupu eivät ole ratkaisu vaan osa ongelmaa. On kansanvallan kannalta erikoista, että Suomessa kolmen kopla on valmis keskenään hallitukseen vuosikymmenestä toiseen, vaikka vaalien alla pidetään yllä näennäisteatteria mielipide-eroista. Perussuomalaisten tehtävänä on olla näiden vaalien uutinen. Vain perussuomalaisten vaalivoitto tuo jotakin uutta poliittiseen elämäämme. Siksi tehkäämme vielä rajusti töitä lisäkannatuksen saamiseksi. Kun jokainen perussuomalaisten kannattaja hommaa vielä kaksi uutta äänestäjää saamme tuntuvan lisäpotin. Aloitan itsestäni. Olen päivääni erittäin tyytyväinen. Jouduin tänään moneen henkilökohtaiseen tenttiin. Pidän siitä, että ihmiset näkevät vaivaa ja suhtautuvat ääneensä vakavasti. Tenttaajat katsoivat kysymysten jälkeen suoraan silmiin ja sanoivat, että ääni tulee. Tällainen käytös tuo äänelle arvon. Myönteisyys tuottaa parempia tuloksia kuin kielteisyys. Ottakaamme myönteisyys ja hymy mukaan huomiseen loppurutistukseen. Painetaan loppuun asti. Se riittää vaalivoittoon.
Myönteiset näkymät
On tämä politiikka aina yhtä uskomatonta. Myönteistä palautetta tulee ovista ja ikkunoista, mutta maksetut gallupit toitottavat vanhojen puolueiden mene(s)tystä. Satakunnassa oli tehty laajempi tutkimus ja sen mukaan Anssi Joutsenlahti on aivan huulilla eduskuntapaikan suhteen, kannatus on jo kivunnut 4,0 prosenttiin. Olin Anssin matkassa viime sunnuntain ja huomasin, että peli vetää. Helsingissä ja Uudellamaalla teetetyt isommat gallupit ovat näyttäneet runsaan kolmen prosentin lukemia. Silti MTV3:n ja Hesarin gallupit saavat meidät hädintuskin vaalivoittajiksi . Illalla varmaan YLE julkaisee puheenjohtajatentissä viimeisen gallupin. Mielenkiintoista. Gallupit eivät kuitenkaan äänestä. Perusuomalaisten ehdokkaiden on oltava liikkeellä tappiin asti. Itse teen vielä täydet päivät perjantaina ja lauantaina. Lista ilmestyy Tapahtumia -kohtaan näillä sivuilla. Aamulla kävin radio Energyn haastattelussa. Se oli reipasta meininkiä. Sen jälkeen oli ulkomaisen pressin vuoro. Siellä minua kehuttiin liian fiksuksi populistipoliitikoksi. Otin sen kohteliaisuutena. Näkymämme ovat myönteiset, taistelumieltä loppuun saakka.
Äänestä muutosta
Ääniä on paljon antamatta. Nyt on olennaista, että ne, jotka haluavat muutosta, äänestävät muutosta. Perussuomalaisten vaalivoitto on AINOA todella Suomen politiikkaa kohauttava asia. Tämä mahdollisuus on nyt tarjolla ja se on käytettävä. Vanhoja, väsyneitä puolueita äänestämällä ei mikään muutu. Kaksi niistä löytyy vaalien jälkeen samasta pussauskopista. Timo Soinilla on paljon henkilökannatusta kautta maan. Nyt teidän, jotka tuette Timo Soinin linjaa, pitää äänestää perussuomalaista ehdokasta. Autan ja suosittelen mielelläni tässä asiassa. Minulta on kysytty neuvoa monesti, annan niitä mielelläni. Jokainen ääni auttaa perussuomalaisia – kautta maan. YLE:n vaalitentti meni hyvin. Palautetta paukkuu. Sain omaishoitomallimme esille. Subjektiivinen oikeus ja maksatus Kelalle, verovapaus. Puolustin oikeutta työhön. Etenkin varttuneiden naisten työnsaantiongelma tuli esiin. Pienyrittäminen, sieltä syntyvät uudet ideat. Arvolisäverovapaus 30 prosenttiin, EU:kin sen sallii Lapsella on AINA oikeus isään ja äitiin. Vaikka aikuiset eivät tulisi toimeen on lapsen etu ratkaiseva. Uusiutuva energia on uuden Nokian itu. Ympäristötekniikka on tärkeä. Venäjä on suurvalta. Se on otettava huomioon. Nöyristellä ei tarvitse eikä saa, mutta kansaa huolettavat enemmän rekkajonot ja venäläisten maakaupat Saimaalla kuin sotilaallinen uhka. Valppaana ollaan. Ainoana puheenjohtajana toin esille perheviljelmät ja lähiruuan. Äänestä muutosta – äänestä perussuomalaisia. Kun kannatat meitä tee vaalityötä, jotta saamme lisää voimaa.
Nuorisovaalit, Länsi-Uusimaa ja Eläkeläisen runo
Perussuomalaiset menestyivät erinomaisesti nuorisovaaleissa. Kannatusprosentti oli 7,7 ja 15 paikkaa. Meillä on kasvamassa fiksua nuorisoa. Oma vaalipiirini Uusimaa kuittasi 10,8 prosentin kannatuksen ja neljä paikkaa. Olin valtakunnassa 7. suosituin ehdokas. Top Ten käy tavoitteeksi varsinaisissakin vaaleissa. On mielenkiintoista seurata miten valtamedia aikoo tämänkin tuloksen pimentää. Esimerkiksi tämän päivän Helsingin Sanomista ja muista johtavista maakuntalehdistä ei löytynyt eilisiä 9. luokkalaisten tuloksia, joissa perussuomalaiset kuittasivat 16 prosentin kannatuksen. Mistään mediasta ei löytynyt uutista 12 prosentin pääministerikannatuksesta Timo Soinille. Nuorisovaaleissa Jyrki Katainen ja Eero Heinäluoma jäivät valitsematta eduskuntaan. No, kuomat, ei hätää, pääsettehän taas ilmaiseen julkisuuteen nk pääministeritentissä MTV3:lla. Katsotaan, että kysytäänkö teiltä mitään tästä nuorisogallupista. Vedin tänään Heimo Hakalan ja Jarko Jokisen kanssa tiukan kierroksen Länsi-Uudellamaalla. Lohja, Karjaa, Tammisaari, Inkoo, Siuntio, Kirkkonummi ja Espoon lippulaiva. Tuloksena paljon tapaamisia, kolme lehtijuttua ja hyviä vinkkejä loppurutistusta varten. Puhelin pirisee, tekstaria pukkaa ja sähköposti soi. Nimimerkki Eläkeläinen Espoosta ilmoitti äänestävänsä perussuomalaisia nyt ensimmäisen kerran. Ajatuksensa hän kiteytti runoon, jonka julkaisen tässä. Kelvoton on kepun sakki, kokoomus vain Evan rakki; demarikin pettää aina, ei hurrin sana paljon paina. Vain Soinin sakki on varma nakki. Loistavasti kiteytetty. Eläkepolitiikasta on iskettävä kolmen koplaa vaalipäivään asti. Aihetta on. Ja väylä muutokselle – Perussuomalaiset. — Vilkaisin maikkarin tv-tentin. Ei yhtään uutista. None. Kepeät mullat.
Nuorisotutkimus ja Kuopion keikka
Peruskoulun yhdeksäsluokkalaiset ovat kertoneet mielipiteitään poliittisesta kannatuksesta. Perussuomalaiset on yhdessä SDP:n kanssa toiseksi suurin puolue 16%n kannatuksella. Keskusta oli ykkönen. Kyllä nuoriso tietää! Toinen mielenkiintoinen havainto oli, jota tietoa sai etsiä jo uutterammin, oli nuorten pääministerimielipiteet; Vanhanen voitti 33 prosentilla ja toisena tuli Timo Soini, kannatus 12 prosenttia. Nämä uutiset saivat tutkija Hanna Wassin parahtamaan, että nuoriso ei ymmärrä politiikkaa. Häveliäisyyssyistä hän jätti mainitsematta, että miltä osin ei ymmärrä? — Kävin aamulla Kuopiossa. Keikka oli onnistunut. Väkeä oli mustanaan. Päästelin 20 minuutin kootut teokset ja tunnelma oli mahtava. Oinosen Penalta tuli iltapäivällä viesti, että koko rokkatykki tyhjeni; 600 annosta. Lämmin halaus Kuopion torilla ja siunauksentoivotukset siivittivät matkaani Valtiopäivien päättäjäisiin. Siellä todistin rutiinipuheita, joista ei uutiseksi ollut. Paavo Lipposen jyhkeä olemus oli kyllä sympaattinen. Ilta kuluu teatterissa. Suomalainen kulttuuri on henkisen voiman ja virkistyksen ehtymätön lähde.
Vanhojen suosinta ja gallupsaippua
Vanhojen puolueiden suosinta median taholta on jo mennyt yli äyräidensä. Tänään Nelonen esitteli demokratiakäsityksensä näyttämällä vanhojen puolueiden jankutusta puolitoista tuntia. Huomenna samaa jankusta televisioi MTV3. Eikö mediaa hävetä tämä pohjoiskoreamainen vanhojen puolueiden suosinta? Mitättömiä keskusteluja sitten maakuntalehdet referoivat. Päälle hierotaan kansan silmiin gallupsaippuaa, että muka vanhat puolueet voittavat vaalit. Aivopesu on huipussaan. Onneksi äänestysvilkkaus on suurta. Siellä taitavat mediapesusta vapaat aivot olla liikkeellä. Näin toivon ja uskon.
Äänestysinto kasvaa
On erinomaista, kun äänestysinto kasvaa. Olen varma, että osa noususta johtuu siitä, että Perussuomalaiset ovat saamassa nukkuvia liikkeelle. Tällaista viestiä olen saanut kolmen viikon ajan. Tänään Irja soitti ja sanoi, että olen ainoa syy, miksi hän päätti mennä äänestämään. Irja oli eri vaalipiiristä ja nukkunut toistakymmentä vuotta vaaleissa. Kysyi kehen luotan, kerroin ja ääni tuli perussuomalaisten paljuun. Tampereen keskustorilla oli kuulijoita pitkälti toistasataa. Puhuin mikrofoniin ja huomasin kuinka kadullakin liike lakkasi. Puhe oli sen verran vaikuttavaa, että muutama katkera kommunisti kävi sössöttämässä Halmeen eläkkeestä. Se ei enää kansaa kiinnostanut. Mukana oli myös nuoria parikymppisiä tyttöjä. Hanna ja Panja vaativat kunnon vastauksia ja saivat. Sanoivat äänestävänsä perussuomalaisia – aluevaltaus on uusi. Parikymppinen Tiina Elovaara on avannut Pirkanmaalla hienosti latua. Tiina on rohkea ja topakka nainen, joka uskaltaa mennä kansan pariin. www.tiinaelovaara.com on päivän nettivihje. Tutustukaa ehdokkaittemme sivuihin, niissä on paljon mielenkiintoista luettavaa. Hervannassa saimme olla Tapsantorin aulassa. Väkeä oli mustanaan. Kävin jälleen läpi eläkkeet, Ruotsin paluumuuttajien verotuksen, työttömyyden kirot, opintotuen, maahanmuuttoasiat ja pienten tulojen aiheuttaman tuskan. Junassa matkalla Helsinkiin urvahdin, koska IC-junan kolina oli jo niin mukavan kotoisaa. Hesarin vaalitorilla annoin pari haastattelua kotimaan medioille ja yhden ranskalaiselle toimittajalle, joka tahtoi kysyä minulta naisten tasa-arvosta. Vaalitorilla jouduin/sain väitellä Anni Sinnemäen kanssa maahanmuuttopolitiikasta. Esitin kansantajuisesti, mutta inhimillisesti puolueemme linjan tässä asiassa. Perussuomalaisten linjalla on Suomen kansan enemmistön tuki. Äänestysinnon nousu on hieno asia. Nyt kaikki perussuomalaisten kannattajat vaalityöhön, aita on kaatumassa vanhojen puolueiden niskaan. Huomenna on valtiopäivien päättäjäiset ja teatteri. Sitä ennen kuitenkin suuntaan Kuopion torille antamaan lopullista niittiä Perus Pena eli Pentti Oinosen nousulle Arkadianmäelle. Pentti ja Kuopion piiri ovat tehneet valtavasti töitä. Annan tälle työlle täyden tuen. Luvassa on kiva aamupäivä ja odotettu jälleennäkeminen ystävien kanssa.
Loppukirissä ei saa hermot pettää
Eilisen päivän kiersin Anssi Joutsenlahden kanssa Satakuntaa. Pakka on kunnossa. Minulle suotiin kunnia alustaa EU- JA NATO-asioista. Saimme aikaan hyvän keskustelun. Väkeä oli Eurassa tuvan täydeltä. Tämä päivä on Tamperetta ja Helsinkiä. Isoissa kaupungeissa on paljon voitettavaa. Uskon, että saamme paikat sekä Pirkanmaalta että Helsingistä. Loppukirissä ei saa hermot pettää. Perussuomalaisten on uskallettava voittaa ja viedä vaalitaistelu loppuun asti. Näytän itse esimerkkiä. Ikinä palaute ei ole ollut näin hyvää ja runsasta. Nyt pitää sanoa suoraan – äänestä perussuomalaista, niin meno muuttuu. Tänä aamuna on tullut monta valitusta siitä, etten ollut saanut kutsua pääministeritenttiin, vaikka prosentit ovat Heinäluoman ja Kataisen luokkaa.
Kotikenttä on kunnossa
Kävin tänään Ison Omenan markkinoilla. Meillä oli oma osasto ja porukkaa lappasi tasaisena virtana, vaikka erillistä ilmoitusta ei ollut missään. Kotikenttä on kunnossa. Espoolaiset muistavat, tunnustusta tuli tänäänkin valtuustoasioista. Etenkin naisäänestäjät ovat nyt löytämässä Perussuomalaiset. Vanhoihin puolueisiin on kyllästytty. Erityisesti vaistoan SDP:n alamäen, sosialisteilla ei ole mitään profiilia. Olen koko vaalitaistelun ajan takonut jabeja vanhojen puolueiden leukaan ja tuntuu siltä, että moni on alkanut ajatella tätä. Mikään ei muutu Tupua, Hupua ja Lupua äänestämällä. Päivän hesari oli (kerrankin) mielenkiintoista luettavaa. Toimittaja Olli Pohjanpalo oli aistinut melko hyvin Itä-Helsingin tunnelmia. Matti Mielonen puhui ansasta, johon eilisessä plokissani viittasin ja Akkasen Juha totesi, että karisma ei allekirjoittanutta lukuunottamatta puheenjohtajia häiritse. Odotan mielenkiinnolla seuraavia gallupeja. Kuinka paljon ilmiselvä nousumme näkyy niissä. Presidentinvaaleissa kannatukseni nousi koko ajan. Ennakkoääniä tuli 2,6 prosenttia ja vaalipäivänä jo 4,1 prosenttia. Ylitämme presidentinvaalikannatuksen selvästi. Olisi silti hyvä, että nousu näkyisi gallupissa, koska epävarmat miettivät äänten mahdollista hukkaanmenoa. Perussuomalaisilla oli nimikkolähtö Vermossa. Pikkuyllättäjä numerolla 4 voitti lähtömme. Numero oli sama kuin minulla oli presidentinvaaleissa. Politiikan mustahevonen nousee voittoon. Millwallkin voitti 2-0. Bomber Harris teki molemmat maalit. Hyvä päivä. Huomenna Satakuntaan pitämään EU-esitelmää, jonka Satakunnan Kansa on minulta oikein pyytänyt. Huomenna tehdään Joutsenlahden Anssista koko päivän kansanedustajaa. Tiistaina menen vielä avittamaan Oinosen Penaa Kuopioon. Loppusuora alkaa. Keskiviikosta lähtien kierrän Uuttamaata ja Helsinkiä. Kotikentällä olemme vahvoilla, tehty työ kelpaa suositukseksi neljältä vuodelta. Kiriloikkari on päällä – hyvin menee.
Kierros ja ansa
Tulipahan heitettyä puhekeikkaa. Eilen lähtiessäni katsoin hieman plokin kävijämääriä. Näyttivät mukavilta. Eilisen aamun ja tämän illan välillä tässä plokissa on käynyt 1 561 kävijää. Kiitos lukijoille ja kannustajille, erityisen mukava posti oli Minnalta saatu keksipakettimanipulaatio. Eilinen keikka alkoi Siilinjärven viitostuvalta. Kahvitila oli kuin iskettynä perusmiestä. Sain puheestani kiitokseksi komean laulun. Iisalmen markkinoilla Oinosen Penan eli perussuomalaisten osasto pullisteli väkeä. Ensimmäinen vartti meni nimmareita jaellessa. Pena ja porukat ovat tehneet juuri niin kuin on sovittu. Nelisenkymmentä ihmistä sanoi suoraan äänestäneensä jo Oinosta. Nyt loppukiri Kuopioon, tundra antaa omansa. Kajaanissa on koko kansan torijuhla. Soppatykki toimi ja sielunhoitoa tuli kovaäänisistä torin täydeltä. Yleisöä oli reilusti kaksisataa, eikä minkäänlaista häirintää. Paikallisradio Kajaus ja sen ammattimies Aki teki kanssani suoran radiohaastattelun, noin 15 minuuttia. Kansa sai tietää – kautta Kainuun. Juna puksutti Mikkeliin, jossa yö Vaakunassa. Teki kunnon yöuni gutaa. Mikkelin ja Savonlinnan tilaisuudet olivat tuttua tarinaa väkeä hyvin, perusteemat esiin ja kysymyksiin vastaukset. Kyllä kiertäminen opettaa. — STT uutisoi myös minulle viritetyn ansan. Ansan tarkoituksena oli saada minut puhumaan sopimattomia ulkomaalaisista, lähinnä somaleista. Tuollainen provokaatio on alhaista, eikä ole ainoa laatuaan. Perussuomalaisten nousu saa aikaan kaikennäköistä, perättömiä kanteluita lähes lukutaidottomilta, tekaistuja sähköposteja ym. Puhuin aamulla Petri Salon kanssa puhelimessa. Hänet oli nostettu tikun nokkaan somalipuheista. STT:n jutussa sanottiin Salon menneen ansaan. STT:n toimittaja oli paikalla kun minulle yritettiin samaa, en osaa Petriä tästä paheksua. Petrin selvät linjat mm. hedelmällisyyshoito- ja seksinostolaista poikivat näköjään tällaistakin. Äänestäjien on syytä hetki miettiä, mitä kaikkea ehdokkaat saavat vaalitaistelussa sietää. Tulee mieleen vanha viisaus: älä selitä, älä valita, älä tunnusta. Tunnustettavaa ei ole, valittaminen ei auta, eikä selityksiä kukaan usko.
Uutta voimaa eduskuntaan
Eri puolilta Suomea tulee paljon yhteydenottoja, että mitä teen, kun täällä minun vaalipiirissäni ei voi äänestää Timo Soinia. Uudellamaalla voi, numerolla 26. Henkilönä muualla ei voi, mutta puolueena voi. Ei kukaan eduskunnassa yksin pärjää, tarvitsen apujoukkoja kautta maan. Siksi on tärkeää, että kun kannatat Timo Soinia ja Perussuomaisia myös äänestät Perussuomalaista ehdokasta. Eduskunta tarvitsee myös uutta voimaa, sillä uudet edustajat tuovat uusia ajatuksia. Äänestä rohkeasti, menetettävää ei ole. Perussuomalaiset on Suomen kansan kanava eduskunnassa. Me uskallamme puhua asioista suoraan kansan kielellä, oikeilla nimillä. Se on tarpeen. Sanojen pyörittelijöistä ei ole pulaa. Tämän vaalin jälkeen suoraa puhetta ja selviä tosiasioita kuulee eduskunnassa entistä useammin. On tärkeää, että eduskunnassa uudet ideat menevät äänestyksiin asti – vanha valta pitää aina haastaa. Tyytyväinen ihminen on kehityksen jarru. Arvostamme sitä mitä meillä on, mutta emme jää tuleen makaamaan. Vaalitaistelu on nyt kovimmillaan. Moni ihminen on kertonut, että ei ole ollut helppoa muuttaa äänestämiskäyttäytymistä. Totta. Helppoa se ei ole, mutta tarpeellista se on. Monica kiteytti asian sähköpostissaan hyvin. Riuhtaisin itseni irti vanhasta. Ääneni on nyt sinun. Kun päätös on tehty ja ääni on ANNETTU – ei aiottu, on homma selvä. Käykää äänestämässä Perussuomalaisia jo tänään. Ja kertokaa muillekin, että te teitte sen. Esimerkin voimalla on suurin vaikutus.
Nyt äänestetään Perussuomalaista
Perussuomalaiset ovat jo saaneet ensimmäiset äänensä. Uskon, että niitä tulee paljon. Olin Aamu-TV:n vieraana maikkarilla. Palautetulva on uskomaton – hyväntuulinen ja kannustava. Tapasin suuresti ihailemani Ritva Oksasen. Yleensä en tee tunnustuksia kuin rippituolissa, mutta Ritva Oksasta olen ihaillut ja kunnioittanut aina. Nainen, joka uskaltaa olla oma itsensä ja näyttää lahjakkuutensa. Heikkous ja voima samassa ihmisessä, samaan aikaan, on ainutlaatuista. Kuume painaa silmiä, menen ettosille, jotta jaksan illan tv-tentin, joten ymmärrystä kansalaiset ja äänestäjät. Soini hiljenee muutamaksi tunniksi. —- Yksi tentti taas takana, lyhyt yö edessä ja Kuopion koneeseen. Matka jatkuu Siilinjärvelle, Iisalmeen ja Kajaaniin. Tiedän, että siellä ovat odotukset korkealla. Olen tosi mielissäni saamastamme palautteesta. Ihmiset ovat lähteneet äänestämään Perussuomalaisia. Yritän vastata kaikkiin yhteydenottoihin – aina se ei ole heti mahdollista. En voi mennä Iisalmen torille seisomaan kännykkä korvassa. Haluan näin plokini välityksellä kiittää kaikkia Perussuomalaisia tänään äänestäneitä. Viekää tietoa eteenpäin. TE olette tehokkaimpia ja uskottavimpia vaalityömme tekijöitä. Tänään plokini kävijämäärä oli huipussa. Teen parhaani, että täällä on mielenkiintoista luettavaa jatkossakin, itse luen huomenna matkalla Kajaanista Mikkeliin iki-ihanan Ritva Oksasen elämäkertaa, jonka sain häneltä lahjaksi.
Kansan kielellä – hyvällä mielellä
Huomenna alkaa äänipalju paisua. Merkit ovat selvät. Kansankielinen viestimme on ymmärretty. Nyt tarvitaan selkeä päätös äänestää perussuomalaista. Äänestä perussuomalaista ehdokasta – hyvillä mielin. Minulla on jatkuvasti puolueen vaalilehti kainalossa, kun ihmiset kyselevät ehdokkaittemme numeroita kautta maan. Puolue tunnetaan ja sitä halutaan äänestää. Ehdokkaittemme on rohkeasti mentävä kansan pariin ja tarjottava omaa vaihtoehtoamme. Olin tänään Mäntsälässä ja materiaali teki kauppansa. TV1:n uutiset oli tullut paikalle. Illalla nähdään edustavaa ehdokasjoukkoa Mäntsälästä. Näin Mäntsälässä vanhoja tuttuja vuosien takaa. SMP:täkin aikanaan äänestänyt peruskenttä on herännyt. Uskoakseni pärjäsin myös lukion vaalipaneelissa. Voitat naurun – voitat asian. Uutta voimaakin oli liikkeellä. Puolue sai muutaman uuden jäsenen. Erityisesti pienyrittäjät olivat liikkeellä. Hiukseni olivat kuin Metusalemilla. Onneksi kauppakeskuksessa oli Salon Anne Marjaana -niminen parturikampaamo. Sain hyvää ja ystävällistä palvelua. Kiitos tytöt! Työn jälki on huomenna kaiken kansan katseltavana 4,5 tunnin ajan MTV3:ssa. Huomenna ei viitsi äristä mediapimennyksestä. Olen Huomenta Suomessa koko aamun ja illalla MTV:n suuressa vaalikeskustelussa. Siinä välissä avaamme Espoon Heikintorille vaalitoimiston loppukiriä varten. Uudellamaalla uskomme vankasti kahteen paikkaan. Säämainoksemme on nyt osa kunniakasta mainonnan historiaa. Monet ovat kaivanneet joka-aamuista perussuomalainen -laulunpätkää. Joku vanhan puolueen kannattaja voi olla helpottunutkin. Kurkku on kipeä ja flunssa tekee tuloaan. Nyt otetaan selvää voiko tahdonvoimalla siirtää taudin puhkeamista.
Hymy herkässä
Vaalit ovat totinen paikka, mutta tänään oli hymy herkässä. Aamusta asti kaikki sujui iloisissa merkeissä. Kaikki sujui hymyillen, jopa tietokonekorjaajan kutsuminen. Olin tänään ruotsinkielisessä vaalikeskustelussa. Sielläkin olin hyvällä tuulella, vaikka pakkoruotsia vastustinkin – ainoana. Kiertueella oli vuorossa Jyväskylä. Kävelykadulla tapasin satakunta kansalaista ja raveissa toisen mokoman lisää. Keski-Suomen porukka oli Tuomisen Marken asiantuntemuksella järkänneet hienon PerusS loimen, joka meni Rallin Valtille. Hevonen oli todella hyvä ja kuski Kaarlo Ahokas sanoi, että ruuna on hyvä ajaa. Siltä se myös näytti. Hymy oli päivän opetus. Hymyilin, kun kunnioittamani näyttelijä lupasi saapua keskiviikkona isännöimääni Huomenta Suomen lähetykseen. Karismaattinen ja kaunis nainen on Luojan lahja. Nettivihjeeksi tänään www.saunalahti.fi/mamart Vanha ystäväni Katajan Pekka lähti Martin pönkkämieheksi ja pojilla on vauhti päällä – hymyssä suin. Politiikassa pitää muistaa, että tätä tehdään yhteiseksi hyväksi. Siksi on varaa hymyillä, vaikka kaikki ei onnistuisikaan. Totiset toteemit ovat pahasta.
Gallup-saippua ei enää tehoa
Mielipidemittausten tarkoitus ei ole mitata mielipiteitä vaan muokata niitä. Gallupit ovat saippuaa kansan silmiin, jotta vanhojen puolueiden valta jatkuisi. Sitten viime kirjoituksen olen käynyt yli 10 paikkakuntaa ja hyvät keskustelut kansalaisten kanssa ja joka paikassa on ollut vähintään 30 henkeä, Vaasassa, Alajärvellä ja Nokiallla toistasataa. Viesti on selvä – perussuomalaisia äänestetään. Olen erityisen mielissäni siitä, että naisäänestäjät ovat löytäneet puolueemme. Naiset tulevat sanomaan asian minulle suoraan ja henkilökohtaisesti. Vaalityön merkitys on kannatuksellemme valtava. Kun olen yhdessä ehdokkaiden kanssa liikkeellä, ihmiset uskaltavat tulla puhumaan ja saavat vahvistuksen äänestyspäätökselleen. Ääni ei mene hukkaan, kun se näkyy jo toreilla ja turuilla. Viikonlopun kierroksilla kirkastuivat myös loppukirin ideat – nasakat tokaisut, joihin murtumaton peruslinjamme on tiivistettävissä. Olin eilen illalla aamuyöhön asti Hesan ehdokkaiden kanssa Frederikin keikalla Bohemiassa Itä-Helsingissä. Kyllä oli mahtava keikka. Tanssin Liana Kaarinan kanssa kunnon satsit. Porukka tuli juttusille kymmenmäärin. Kyllä kamerakännyköihin tallentui monta hymyilevää juhlaporukkaa. Ääni käheni ja ääniä tuli, kun vetäisin parketin kulmalla Reetun esilaulaessa satojen muiden tavoin: ”Harva meistä on rautaa, moni taipua saa, minä taivu en koskaan…”
Kolme Goljatia ja oma työ
Vanhojen puolueiden puheenjohtajat, kolme Goljatia, olivat olleet eilen Elinkeinoelämän valtuuskunnan tentissä. Luin ”uutiset” Aamulehdestä, saman toistoa. Tulihan sinne kutsu minullekin, olisin päässyt yleisöksi. Oikein luvattiin paikka varata. Sanoin kiitos ei. Vanhojen puolueiden yhteinen valtakartelli on sopinut, että keskustellaan keskenään. Se sopii heille kaikille. Missä on kriittinen media? Mahtaa olla vallankumouksellisia uutisia tarjolla. Tuskin maltan odottaa. En ole vaalitaistelun aikana huomannut, että vanhat puolueet olisivat sanallakaan kommentoineet mitään perussuomalaisten aloitetta tai mielipidettä. Ei puhuta mitään; ei hyvää, eikä pahaa. Kolmen Goljatin voi haastaa vain kovalla jalkatyöllä – kautta maan. Eilen vedin tiukan setin Pirkanmaalla. Nokia, Vammala, Mouhijärvi ja Ikaalinen. Väkeä oli liikkeellä valtavan hyvin. Paikallismedia huomioi käynnit kiitettävästi: neljä lehteä ja yksi radio jututtivat. Omat ehdokkaamme olivat ahkerasti liikkeellä ja he menivät kansan keskuuteen ujostelematta. Nuori naisehdokkaamme Tiina Elovaara osoittautui reippaaksi ja rohkeaksi. Lea Mäkipäästä huokui kokenut karisma, Well to oli oma itsensä. Kyllä oli illalla takki tyhjä. Yösijana oli Reijo ja Helena Ojennuksen tuttu kamari, uni tuli alta ohmin. Helena ja Reijo ovat puolueemme selkärankaa, ahkeria aatteen ihmisiä. Parkanon tori kutsuu, heti klo 8.00 ja siitä lähdetään Vaasaan, Alajärvelle ja Kuortaneelle. Nokian johtajan Olli-Pekka Kallasvuon ilmoitus luopua tulospalkkiostaan osoittaa, että johtajien saamat ”kannustimet” eivät ole moraalisen lain ulkopuolella. Sama olisi ollut mahdollista myös Fortumin optioiden kohdalla, mutta kolme Goljat-puoluetta pöpöttivät, että sopimus on sopimus. Kyllä kai valtion ennemistöosakkuusfirmaan paremmin voidaan vaikuttaa yhteiskunnallisesti kuin yksittäisten osakkeiden omistajien omistamaan firmaan? Keskusta, SDP ja Kokoomus sallivat optiosaalistuksen. Se on syytä syvästi muistaa, kun vaaliuurnilla käydään.
Vanhojen puolueiden turinatuokiot
Vanhojen puolueiden röyhkeys käy jo sietämättömäksi. Toistensa kanssa hallitusmarjassa neljä vuotta muhineet SDP ja Keskusta leikkivät erimielisyyttä. Vanhanen tempaisi Heinäluoman syötin kitarisoihinsa asti. Varusmiesliittoveljekset ”väittelevät” Suomen tulevaisuudesta. Media kulkee nöyränä laahuksena perässä. Mitähän uutisoituvaa Tupun ja Hupun, siis sossujen ja kepun, vaaliväittelystä tulee. Se kai, että Lupu (kokoomus) puuttui. Vanhat puolueet yrittävät vaalien alla kaapata poliittisen julkisuuden keskinäisillä turinatuokioillaan. Esitin Rovaniemellä tänään käsitykseni näiden kolmen Goljatin keskusteluista. Sanoja peräkkäin, suomea ne puhuu, mutteivät sano mitään. Lapin kansa tuntui olevan samaa mieltä. Mielestäni Perussuomalaisten, KD:n, Vasemmistoliiton ja Vihreiden pitäisi pitää oma vaalikeskustelu, jossa ruodittaisiin kolmen koplan politiikkaa. RKP voisi olla mukana, mutta jos kutsua ei lähetä kuin suomeksi, niin ne protestoivat, eivätkä tule paikalle. Selvyyden vuoksi sanon, että en vastusta ruotsin kieltä puhuvia suomalaisia. RKP sen sijaan on historian sitkeä surkastuma, jonka kuivumista odotan suurella hartaudella. Kävin tänään Rovaniemellä. Kahvia meni 200 kuppia ja keskustelu oli vilkasta. Sampo-kujalla oli kunnon lava, josta päästelin 20 minuutin puhesetin. Pidin kunnon poliittisen puheen. Ilahduin kovasti kahden pitkäaikaisen SMP-veteraanin Väinö Teräväisen ja Alpo Lintulan tapaamisesta. Nyt olen varma, että vanhan SMP:n joukot lähtevät äänestämään. Yllätys on tulossa. Ilta kului raveissa. Voitin muutaman kympin. Amor Blem ja Eero Hakkarainen oli ideani ja se natsasi. MTV3 teki pätkää aamuohjelmaan ja YLE haastatteli urheiluasioista. Marko Björs ja Riitta Väisänen olivat ostaneet sponsorilähdön. Juttelimme ja Riitta raapusti nimmarin näköiseensä korttiin. Huomenna jatkan kierrosta Pirkanmaalle. Päivän teema on: – Puhutaan politiikkaa, osaatko?
Nyt otetaan verimittaa miehestä
Vaalitaistelu on kovimmillaan. Aamulla lähdetään (tänään klo 5.45) ja iltamyöhään painetaan. Peli vetää! Tänään kävin Ylivieskassa ja Raahessa. Mainiot keikat. Oulun piiri alkaa varmistua. Olen satsannut Ouluun paljon. En aio turhaan vaivaa nähdä. Ylivieskassa tapasin monta vanhaa tuttua SMP:n taisteluvuosilta. Olemme saaneet nukkujat hereille. Nousu on varma. Nuori aktiivimme Terhi Sorvoja, joka antoi uuteen Trendi-lehteen hyvän todistuksen minusta, oli kiva tapaus. Reipas nuori nainen, jolla on omat mielipiteet ja hän uskaltaa sanoa ne ääneen. Terhejä tarvitsemme lisää. Raahessa oli vastassa räväkkä duunarijoukko. Kovat mielipiteet ovat tehneet vaikutuksen. He kävivät sanomassa suoraan, että nyt vedetään perussuomalainen viiva. Eläkeläisrouva antoi kauniin kukkapuskan, sain sen hengissä kotiin asti. Menen vielä ennakkoäänestyksen alettua Kajaaniin. Haluan todella meille paikan Oulun piiristä. Nyt se ei jää visiiteistä kiinni. Kalajokilaakso ja Raahen Seutu tekivät juttua ja radio Pooki haastatteli, sen jälkeen alkoi puhelin soida. Kaleva oli tehnyt pääkirjoituksen Timo Soinista otsikolla Vennamo II. Mielenkiintoinen, joskaan ei täydellinen näkemys. Hesarissakin oli sivun siivu. Torkki arvosteli puheeni. Hän on tehnyt sen ennenkin. EU pääsi Hesarin jutun otsikkoon. EU-kanta tuo ääniä, mutta myös vie. Molemmista on kokemusta tältä päivältä. Vastaan aina suoraan kysymyksiin – aivan sama tuleeko vai meneekö ääniä. Sähköpostin perkaus kesti 1,5 tuntia. Osa puheluista jäi vastaamatta. Niin tulihan sitä vielä tänään käytyä Espoon kaupunginhallituksen kokouksessa ja Urheilukanavan haastattelussa. Sauna maistui – ja makkara. Seuraavaksi maistuu uni.
Koko Suomi ja radiotentit
Matkailu avartaa. Vaalitaistelun kirivaiheessa keskityn koko Suomen kiertämiseen. Tuttua puuhaa piirikokouskierroksilta. Kentältä saa hyviä ideoita. Ne ovat itse asiassa välttämättömiä, jotta pysyy ajan valtimolla. Vaikka olen betonikennojen kasvatti, viihdyn myös maalla. Koko Suomi on tärkeä. Maaseudun ja kaupunkien vastakkainasettelu on keinotekoista. Ei toinen nouse toista kuristamalla. Tänään olivat maakunnalliset vaalitentit. Olin itse YLEn valtakunnallisessa radiotentissä. Tentti oli asiallinen – palaute jälleen plussaa. Koko Suomen asia tuli myös esille. Perussuomalaisten menestyksen kannalta koko Suomen menestyminen on olennaista. Siksi on tärkeää, että osallistumme vaaleihin kautta maan. Olen paljon arvioinnin kohteena. Vaalitentit ovat menneet palautteesta päätellen hyvin. Olen itsekin tyytyväinen. Tyytyväinen ihminen on kehityksen jarru. Siksi on aina pyrittävä parempaan. Vaadin itseltäni paljon ja vaadin myös muilta. Kävin tänään Hämeenlinnassa puhujareissulla. Hyvin meni taas. Samalla kuulin Kanta-Hämeen radiotentin. Veteraanipoliitikko Paavo Sirkiä teki hyvän kokeneen ihmisen esityksen. Minna Liljamon määräsin tenttiin ajatuksella, että uusi rauta heti kovaan tuleen. Minna otti haasteen rohkeasti vastaan ja pärjäsi hyvin. Haluan puolueessa nostaa naisia ja olen puhunut siitä paljon. Annan vastuuta, mutta vaadin myös sitoutumista ja halua oppia sekä nöyryyttä ottaa opastusta vastaan. Minnalla on kilpatanssitaustaa ja hän ymmärtää, että menestys tulee ennen työtä vain sanakirjassa. Minnassa on mahdollisuuksia. Kovaan kouluun vaan jatkossa. Nettivihjeeksi siis Minna Liljamo: www.perussuomalaiset-hameen-piiri.com/liljamo.html
Vantaan opetukset
Kävin Vantaan talvimarkkinoilla. Sanomamme menee todella nyt hyvin kaupaksi. Uudenmaan piirin porukka tekee nyt rajusti töitä. Olen tiimiin oikein tyytyväinen. On tässä tullut vaalitenttejä vähän moitittua. Totta, että olisi puhunut paljon mieluimmin enemmän muusta kuin Tonyn tragediasta. Kuitenkaan mikään tuskin muu meitä niin paljon poliittisesti auttoi, kun Tonyn kohtuuton lokaaminen. Ihmisten vastareaktio on ollut raju. Tony siis tekee vaalityötä – maahan lyötynäkin. Hurjaa. Näin oli myös Vantaalla. Etenkin varttuneet naiset ovat olleet tuohtuneita. He ymmärtävät ihmistä ja elämää. Nimmarikortit menivät kuin kuumille kiville. Tapasin monta Marjaa, Eijaa, Riittaa ja Ritvaa. Yksi havainto on selvä. Meitä äänestävä kansa on vasta nyt heräämässä vaaleihin. Vaalitenttiavaukset herättivät kansan ja ne ovat olleet puheenaiheina työpaikoilla, eläkeläispiireissä ja nuorisoporukoissa. Pienelle puolueella vaalitenttien merkitys on suuri. Kansa herää ja omat tukimiehet ja – naiset lähtevät liikkeelle. Soitin varapuheenjohtaja Auli Kangasmäelle – fiksu nainen, joka joutui tikkatauluksi minun vuokseni. Sanoin, että jos vielä narinaa tulee – syyttäkää minua ”Kekkosta”. Kehuin upeita naisiamme ja kun esimerkkiä tiukattiin mainitsin Niina Männistön. Niinan ajatuksiin kannattaa tutustua, oma koneeni ei yhdistänyt suoraan Niinan sivuille mutta www.perussuomalaiset.fi ja sieltä ehdokkaat ja Uusimaa.
Kiertäminen kannattaa – aina
Michael Douglasin tähdittämä Rankka päivä on yksi parhaista elokuvista, mitä olen nähnyt. Eilinen oli rankka päivä. Aamuviideltä ylös, Poriin ja Raumalle, jatkuvaa pommitusta ja päivän lopuksi lätkämatsi, jossa Lukko hävisi Ilvekselle 0-6. Vieressäni istunut paikallisen lehden päätoimittaja esitti mielipiteensä kotijoukkueen tasosta sanakäänteillä, joita ei tässä koko kansan plokissa voi toistaa. En voi moittia miestä. Tosifanihan ei joukkuetta vaihda. Joten kyllä Pakke toipuu. Peli oli pettymys, siksi olikin mukava saada lätkäpeliin tieto, että Millwall oli voittanut Blackpoolin vieraissa 1-0. Kiertäminen kannattaa aina. Sain taas junassa, Porissa ja Raumalla paljon hyviä ideoita. Samalla sain selvästi kuulla kansan syvien rivien mielipiteen MTV3:n tentistä. Palaute on ollut runsaampaa kuin pressanvaalien alla. Moni tuli suoraan sanomaan, että nyt äänestetään perussuomalaisia, sillä eihän niitä muita erota toisistaan mitenkään. Kiertueohjelma on rankka, mutta tiedän mitä teen. Johdan joukkoja edestä. Se tietää määrätyn verran narinaakin, mutta perussuomalainen väki vaatii tiukassa paikassa kovaa johtajuutta. Pitää mennä itse edellä ja muut tulevat perässä. Toritilaisuuksiin tulee aika ajoin joku ”varastamaan” showta eli pöpöttämään nokan juureen. Vielä ei ole sellaista juntturaa löytynyt, joka ei olisi lopettanut, kun suoraan sanoo, että sinun minuuttisi loppui nyt. Paikallinen media on kiinnostunut Perussuomalaisista. Siellä ei ole samaa ennakkoluuloisuutta kuin TV-tenteissä. Loimaalla arvostetaan, että eduskuntapuolueen johtaja käy paikkakunnalla. Siksi käyn mieluummin kesäteattereissa kuin oopperassa. Seura on fiksumpaa. Jaakko Laakson vaalilehti oli jaettu meille Iivisniemeenkin. Luin mielenkiinnolla. Oli muuten siten taitettu lehti, että lukija ymmärtää mitä tekijä tarkoittaa. Herkulliset äänestyskartat paljastavat myös Timo Soinin optioöykkäreitä vastustavan linjan. Tikkurilan talvimarkkinat kutsuvat. Kierrokselle vaan, Vantaa on tärkeä paikka, josta tulee ääniä suokuokalle, kun ihmiset saadaan vaan vaalipaikalle. Selvillä tosiasioilla saadaan – kautta maan.
Maikkarin tentti
Eilen olin Pohjois-Karjalassa. Taistelin siellä rinta rinnan Urpo Leppäsen kanssa. Yllätys muhii. Olimme hyvässä vedossa ja saimme väen liikkeelle. Lähdin tähän päivään Liperistä, pakkasta oli 33 astetta. Espoontorilla oli Uudenmaan ehdokkaiden kanssa hieno päivä. Nousemme yhdessä ja lujaa. Meillä on loistava henki ja ymmärrys yhteisestä hyvästä. USKALLAMME VOITTAA. Menimme yhdessä Jukka Jusulan kanssa Maikkarin vaalitenttiin. Tonyn hakkaaminen oli lievä pettymys/yllätys. Palautteesta tiedän, että hekin tietävät sen nyt – myös nahoissaan. Erityisesti ja runsaasti on paheksuttu sairaan miehen leimaamista tekstitaululla elätiksi. Ovatko työkyvyttömyyseläkkeellä olevat ihmiset todella elättejä? Tolkuton ylilyönti ja selvä virhe järjestäjiltä. En nähnyt tekstejä tentin aikana. Palautetulva oli kolminkertainen myös hyvin menneeseen YLEn tenttiin verrattuna. Kielteisen palautteen osuus noin 5 prosenttia. En pysty kaikille heti vastaamaan. Voitamme paljon lisää ääniä, nyt taistellaan paikoista. Tulen kannustamaan vaalipiiriemme ehdokkaat ennennäkemättömään loppurutistukseen. Nousimme presidentinvaaleissa prosentin viikossa. Samaan pystytään nytkin. Kuusi prosenttia on nyt täysin mahdollista ja kymmenen kansanedustajan paikkaa. Näen tilanteen Satakunnassa huomenna, jossa tilaisuus alkaa klo 10.00. Juna lähtee 6.06, siis seitsemän tunnin päästä. Nyt iltapesu – ja rukous ja unta luumuun. Taistelu jatkuu, pääsen huomenna jääkiekkosuosikkini ja syntymäkaupunkini Rauman Lukon peliin. Kotiinpaluu on puolenyön aikaan. Olen maakuntakierroksiin tottunut, teen sitä sydämestäni ja olen tehnyt keväin ja syksyin 15 vuoden ajan. Eija Kallioniemi kirjoitti Ilta-Sanomissa Tonysta. Noteerasin. Maikkarin tentin jälkeen sivuillani on käynyt neljässä tunnissa 400 vierasta. Kiitän mielenkiinnosta ja annan aihetta tulla uudestaan.
Ylen Vaalitentti
Puuh. Kaksi ja puoli tuntia meni Ylen vaalitenttipalautteen purkamiseen ja lukemiseen. Vastauksia olen pystynyt antamaan vain murto-osaan. Tentti kiinnosti – ainakin perussuomalaisista kiinnostuneita. Palautetta on tullut kautta maan. Plussaa kurkulle. Liikaan tyytyväisyyteen ei pidä langeta, vaikka kehuja tulee. Olemme Raimo Vistbackan kanssa vastanneet puolueesta ja eduskuntaryhmästä. Oli oikein, että vastasimme myös tentissä. Auli Kangasmäki, joka on pitkän linjan arvostettu puolueihminen, ymmärsi tämän. Tonyn eläkkeestä liikkunut tietokin tuli oikaistua. Olen ollut todella tyrmistynyt, että vailla mitään lähdekritiikkiä eläkepäätöksestä ja -tasosta on voitu antaa viikkotolkulla väärää tietoa. Ikävintä on se, että moni toimittaja on varmasti tajunnut asian oikean laidan, mutta vaiennut. Päätin, että korjaan virhetiedon, jolla on ihmisiä kiihotettu. Odotan mielenkiinnolla oikaistaanko virhetiedot niitä levittäneissä medioissa – anteeksipyyntöjä ei tule. On hyvä jos väärän tiedon levittämisen mato edes vähän kalvaisi. Kansa ymmärtää mihin vedetään raja. Monet ihmiset käsittävät, ettei Tonya voi Suomen ongelmista syyttää. Tony-jahti on vastenmielistä, yhtä vastenmielistä kuin pääministerin asioiden julkinen rääpiminen. Missä EU, siellä ongelma. Pitää paikkansa ja kestää aikaa. Nuorison tekemä insertti oli hyvä. Huumorpilkettä silmäkulmassa, mutta ote letkeän ymmärtävä. Taitettu indeksi herätti eläkeläiset ja Ruotsin paluumuuttajat saivat tiedon, kuka heitä puolustaa. Varttunut naisäänestäjä kehui kravattia. Sanoi tosin, että komea oli sen kantajakin. Se lämmitti enemmän kuin Vantaan Energia. Ylen anti ei ollut ylenanto. Vaalitentit ovat usein v-tyylillä höystettyjä, mutta ei minulle jäänyt pahaa makua. Asia eteni. Huomenaamulla Joensuuhun Urpo Leppäsen ja kumppaneiden tueksi. Taistelu ja voitto.
Söin strutsia Loimaalla
Tänään oli mahtava kampanjapäivä. Sain monta Brio-ideaa eli pienen ihmisen iloa osata. Aamu alkoi räväkästi Aamutv:n energiatentistä. Palautetta tuli kantokahvakaupalla. Suomalainen duunari on ymmärtänyt ytimen. Vanhanen ja Suomen hallitus notkistuivat jälleen EU-sanelun alle. Sanon suoraan, että suomalaisen duunarin puolustaminen on nyt entistä vaikeampaa ja tärkeämpää. Ihmiset eivät käsitä, että miksi meillä käydään teollisuustyöpaikkojen kimppuun hyväksymällä ylimääräisiä rasitteita? Monet firmat siirtävät tuotantoaan maihin, jotka eivät ole päästökaupan piirissä,kuten esimerkiksi Intia, Kiina, Brasilia, Indonesia jne. Mainituissa maissa duunareilla ei ole juuri mitään oikeuksia ja naisia sorretaan aivan avoimesti. Missä on Suomen AY-liike? Syö simpukoita Pyrsselissä? Matti Putkonen, suomalaisen duunarin tuntija ja ystävä, ärähdä, kansan kielellä! Tv-studiosta vyöryin mäen alas Turun junaan. Kahdeksan minuuttia oli aikaa – se riitti. Matka jatkui Kalevi Satopään kyydissä Loimaalle, jossa paikallinen ehdokkaamme Arvo Heikkilä oli veteraaniporukan kanssa hommannut torille aivan erinomaisen lihakeiton. Keitossa oli strutsia, peuraa, sikaa, perunaa ja porkkanaa. Keitto oli todella hyvää. Mestariteos, johon kevytlinjakokit pitäisi perehdyttää. Väkeä oli torilla kuin lipin pirua. Lähes 300 annosta meni. Tohtori Heikkilä eli Lauri Heikkilä kuskasi minut Saloon, jossa porukka oli jo odottamassa kun saavuimme. Tavaratalon johtaja kävi toivottamassa tervetulleeksi. Media oli kaikessa arvokkuudessaan paikalla. Kuulijoita oli toistasataa. Annoin palaa. Tapasin monia uskollisia tukijoitani, monet tulivat kymmenien kilometrien päästä. Tuntuu hyvältä vielä kotisohvallakin. Perussuomalainen kenttä on nyt liikkeellä. Saamme selvästi enemmän ääniä kuin viime vaaleissa. Nyt on painettava päälle, jotta äänilisäys muuttuu paikoiksi. Kautta maan. Nettivihjeenä on filosofian tohtori Lauri Heikkilän sivut www.lauriheikkila.fi Kun klikkaat linkkiä ymmärrät, miten mainos voi olla persoonallinen ja hauska. Lienee ensimmäinen laatuaan.
Likasankojournalismia
Susan Kurosen kirja on julkaistu. Minultakin kysyttiin mielipidettä moiseen. En ole oikein innostunut asiasta. En aio kirjaa lukea, mutta eiköhän kirja kaupaksi mene. Tälle tielle on nyt Suomessakin lähdetty. Naiset aloittivat, mutta eivätköhän miehetkin osaa. Odotan sitä rappion päivää, jolloin joku mies julistaa: Vaimo ja vaalikausi, käytännön kierrätystoimintaa. Likasankojournalismi kukkii. Tonyllakin vielä yritetään tehdä rahaa. Tappaako pitää ennen kuin se loppuu? Politiikka on yhteisten asioiden hoitoa. Jos nykymeno jatkuu , ei näihin hommiin jää kuin narsisteja ja psykopaatteja. Se ei ole ihmiselle hyvä. —– Viikonloppu alkoi Kontulasta, jossa oli paljon väkeä. Taistelemme tiukasti Helsingissä kansanedustajan paikasta. Työ ratkaisee ja se, että tehdään oikeita asioita. Kierros jatkui Lappeenrantaan ja Imatralle. Hienosti meni. Karjalaiset ovat ystävällistä porukkaa. Kymen listamme on hyvä. Pidän peukkua yllätykselle. Illalla oli uusmaalaisten palaveri. Voitamme Uudellamaalla rutkasti. Väki uhkui työhaluja. Lisätään vettä myllyyn. Huomenaamu alkaa TV 1:ssa energiakeskustelulla. Sen jälkeen matka jatkuu Loimaalle ja Saloon. Kierrän kun Jerusalemin suutari. Kaikille soittajille ja kirjoittajille terveisiä. Yritän vastata kun ehdin. Eläke- ja opintotukiasiat ovat kysymyslistojen kärjessä. Tämän päivän nettivihje on www.lamminkoski.com Räväkämpää rouvaa saa hakea.
Susi kävi Mynämäellä
Susipolitiikka on ollut paljon tapetilla. Ongelmakone EU:han on nähnyt tarpeelliseksi ottaa kantaa ja päättää jopa Suomen susien määrästä. Brysselin byrokraateilta ei tunnetusti itsetuntoa puutu. He näyttävät pystyvän lasilinnastaan ja simpukansyönnin vahvistamalla pätevyydellään päättämään näistäkin asioista. Nyt olisi oppi tarjolla – Mynämäeltä. Kansanedustajaehdokkaamme Juhani Hannulan pihapiiristä susi vei eilen vasikan. Susirajasta kun on yleensä puhuttu – ei ole Mynämäki ensimmäisenä tullut mieleen. Mynämäellä on susihistoriaa. Mynämäen historian mukaan 1880 ja 1881 sudet veivät yhteensä kolme lasta. Toivottavasti vastaavaa ei nyt pääse tapahtumaan. Sudet eivät kuulu pihapiiriin. Päivän nettivihjeenä tänään on luonnollisesti Juhani Hannula, joka on pitkän linjan puolueihminen. Hannulan Juhani ja Pertti vaimoineen ovat aitoa SMP-perinnettä perussuomalaisissa. www.perussuomalaiset.fi -sivun kautta pääsee Varsinais-Suomen sivuille ja sieltä löytyy myös Juhani.
Surkeaa räpellystä
Mielipidemittaukset toitottavat, että suurin piirtein sama meno jatkuu seuraavat neljä vuotta. En tahdo uskoa moista. Suomalainen demokratia on happikaapissa, mikäli vanhat puolueet onnistuvat betonoimaan valtansa. Niistä ei mitään uutta saa puristetuksi ulos. Presidentinvaalien jälkeen olen ollut jatkuvassa pommituksessa, 60-80 puhelua ja yli sata sähköpostia on jokapäiväinen saldo. En usko, että ihmiset ihan piruuttaan soittelevat ja viestittävät. On aika erikoista huumorintajua, että päähänpotkitut ihmiset rientäisivät riemurinnoin äänestämään kolmea vanhaa puoluetta. Jos näin käy voi suoraan sanoa, että sait mitä tilasit. Se voi jonkun herättää. Kuukausi on vaaleihin aikaa. Kova homma on edessä. Huomenna kiertue, joka ulottuu vielä jokaiseen vaalipiiriin, jatkuu Kontulasta Lappeenrantaan. Keikkaa pukkaa. Väkeä on ollut hyvin ja mediakin ollut suht asiallinen. Toivotaan, että politiikkaan saada vauhtia ja muutosta. Muuten tästä tulee surkeaa räpellystä; vanhojen puolueiden valtaa. Perussuomalaisilla, Vasemmistoliitolla, Vihreillä ja Kristillisellä on yhteinen intressi; käydä vanhojen puolueiden kimppuun. Se ei onnistu, mikäli haastajat nuolevat vanhoja puolueita päästäkseen hallitukseen. Perussuomalaiset eivät osallistu vaaleihin vanhojen puolueiden ehdoilla – erottautuminen on elinehto ja vaihtoehto. Sen puolesta aamulla lähden matkaan. —- Nettivihjeenä Pirkanmaan ehdokkaamme Markku Talosen sivut www.talonen.net Markku pohtii asioista monipuolisesti. Markku hakee ratkaisuja kokemukseen perustuen, ennakkoluulottomasti. Se on ihmiselle hyvä.
Kyselytunti
Eduskunnan kyselytunti on hieno homma. Kansanedustajilla on mahdollisuus pommittaa ministeriä tämän tietämättä kysymystä etukäteen. Tänään oli tämän Eduskunnan viimeinen kyselytunti. Pääsin esittämään lisäkysymyksen ajankohtaisesta Venäjän tilanteesta. Mainituksi tulivat rekkaruuhkat ja venäläisten hinku ostaa Suomesta kiinteistöjä. Näen Venäjän enemmän mahdollisuutena kuin uhkana. Katsahdus karttaan pitää jalat maassa, nöyristellä ei pidä, eikä tarvitse, mutta väleissä on oltava. Tällä eduskuntakaudella sain 36 varsinaista suullista kysymystä ja lukuisan joukon tämänpäivän kaltaisia lisäkysymyksiä. Vauhdikas kyselytunti kiinnostaa aina kansaa, lehterit ovat poikkeuksetta täynnä ja digi-kanava näyttää kaikki kyselytunnit tv:sta. Monella ministerillä on ollut kovat paikat kyselytunneilla. Syytä onkin . Ministerin tehtävä on arvokas ja vaativa. Aika hyvin ministerit yleensä vastaavat. Mauri Pekkarinen on huippu, vaikken Kepun politiikasta pidäkään. Puoluehallitus oli tänään. Päätökset tuli tehtyä ja niissä pysytään. Annoin tunnustusta kovassa paineessa painivalle henkilökunnallemme. Nyt tarvitaan ääniä. Pohja on kunnossa. MTV:n iltamat kutsuvat. Minä ja Kike Elomaa olemme kutsuttujen joukossa. Kannustusjoukot ovat niin ikään mukana. Kikestä täytyy sanoa myönteinen todistus tässä yhteydessä. Mestariurheilija on opiskellut vaaliohjelman ja tietää, että menestys on ennen työtä vain sanakirjassa. Sitkeän Kiken nettisivulle www.kikeelomaa.com pääsee tästä.
Vaalilaki oikeudenmukaiseksi
Suomessa jokainen ääni ei ole samanarvoinen. Vaalilaki suosii räikeästi suuri puolueita. Vanhat puolueet aikoivat kuitenkin torjua pirua belsebuubilla eli ehdottavat kyllä sinänsä oikein suhteellisuuden lisäämistä Itä-Suomessa, mutta Uudenmaan kustannuksella, Uusimaa pilkkomalla. Ei käy. Puhun asiasta Porvoossa tänään ja haastan kaikki Uudenmaan kansanedustajat puolustamaan omaa vaalipiiriään pilkkojia ja silpojia vastaan. Vaalit kuumentavat aina tunteita. Minusta puhutaan monenlaista. Kansalaisilta tulee etupäässä myönteistä palautetta. Hörhöjäkin joukossa on. Politiikkani kansalaiskeskustelussa on selkeä, kritiikkiä saa esittää, kiroilua ja huutamista en kuuntele hetkeäkään. Yleensä tämä ymmärretään. Politiikassa täytyy kestää julkista arvostelua. Voin omasta kokemusta sanoa, että sitä kyllä joutuukin kestämään. Politiikka ei ole heikkohermoisille. Yleensä läheiset ja puoluetoverit loukkaantuvat enemmän puolueeseen ja persoonaani kohdistuvista herjauksista. Julkinen panettelu yleensä merkitsee sitä, että kannatus on nousussa, nollaa ei kukaan vaivaudu lyömään. Vaaleissa ei miinusääniä voi antaa. Perussuomalaisten ehdokkaat joutuvat loppuviikkoina kovaan paineeseen. Meidän täytyy uskaltaa arvostella perustellusti vanhojen puolueiden politiikkaa ja kestää kritiikkiä. Hätää ei ole, asia kestää. ——– Porvoon keikka oli erittäin hyvä. Ihmisiä oli mukavasti. Pirkko Ruohonen-Lerner näyttää olevan tunnettu ja tunnustettu Porvoossa . Se on hyvä, sillä jokaista ehdokasta tarvitaan. Perussuomalaisilla on nyt todella hyvät mahdollisuudet kahteen paikkaan Uudellamaalla. Päivän nettivihjeenä Anneli Manninen Vantaalta www.manneli.net Anneli on ahkera kirjoittaja, joka sain juttunsa tänään Hesariin. Vastaavaan pystyi myös Saana Lehto alkuviikosta. Pätevät naiset on perussuomalaisuuden suola. Olen aina kannustanut naisia mukaan, puolue tarvitsee heidän panostaan. Kaikille lukijoille Hyvää Ystävänpäivää. Ystävä muistaa myös huonona päivä, joita meidän kaikkien kohdalle tulee.
LIPPONEN
Puhemies Paavo Lipposesta on jokaisella politiikkaa seuraavalla varmasti mielipide. Minullakin. Nyt kun Lipposen poliittinen ura kansanedustajana on päättymässä kannan minäkin korteni kekoon muutamalla mielipiteellä, jotka ovat täysin omiani, eivätkä puolueen virallinen kanta. Olemme eri aikakauden ja eri ikäluokan miehiä. Mielipiteissäkin on paljon eroja, mutta niistä saa selvää. Olen Lipposen kanssa jyrkästi eri mieltä EU-jäsenyyden siunauksellisuudesta, pakkoruotsin opettamisesta ja kuntauudistuksesta. Tästä huolimatta pidän Lipposta merkittävänä poliitikkona ja hyvänä puhemiehenä. Puhemiehenä Lipponen on ollut tasapuolinen, eikä minun nähdäkseni ole millään tavoin antanut mahdollisten henkilökohtaisten mieltymysten vaikuttaa puheenvuorojen saatavuuteen esimerkiksi kyselytunnilla. En puutu Lipposen loppuliun puheisiin esim. ydinvoimasta. Se on pieni piste ison miehen suuressa urassa. Lipposesta jää jäljelle muutakin kuin isot monot. Puoluejohtajilla on samat ongelmat, oli puolue suuri tai pieni. Se on yksinäistä hommaa, kun aallot käy ikkunaan. Kymmenen vuoden kokemuksella tiedän tämän. Aina on joku naukumassa kimpussa, jos ei vieraat, niin omat. Jättäähän se jälkensä, eikä suoranaista pottuilua viitsi vaiti kuunnella. Jossakin vaiheessa tulee tarve antaa takaisin ja kun osaa niin painokoneet käyvät. Lipponen on oman linjansa mies. Tekee niin kuin uskoo oikein olevan. Reki varsan kolaa, viisas mies huomaa, että maailma muuttuu. Suomen politiikassa ei ole puutetta sanojista, mutta sellaisista on, joiden sanomisesta saa selvän. Ja joilla on sanomaa. Ja tämä pahenee kun Lipposesta tulee emeritus. Itse olen ollut tekemisissä Lipposen kanssa puolueen puheenjohtajana. Käynyt hallitusneuvotteluissakin kahdesti. Istunut monissa paneeleissa. Viime vaalitaistelun viimeinen päivä Vantaan Tikkuraitilla jäi erityisesti mieleen. Olin omalla vaalistandilläni, kun silloinen pääministeri Lipponen valtavan lehdistölaahuksen ja kamerankantajien keulilla suuntasi kohti SDP:n vaalimökkiä… Liike loppui. Lipponen pysähtyi, nosti peukalon pystyyn ja sanoi minulle: Tsemppiä. Tapasimme seuraavan kerran vaalivalvojaisissa, puheenjohtajina ja kansanedustajina. Olen tällä eduskuntakaudella joutunut asioimaan puhemiehen luona myös ikävissä asioissa. Pidin Raimo Vistbackan kanssa puhemiehen informoituna kollegamme tilanteesta läpi koko rankan vaalikauden. Asia oli kaikille vaikea monestakin syystä. Puhemiehen selkärankainen suhtautuminen ei ole jäänyt minulle epäselväksi. Annan arvoa. Todella.
OULU – Päivä Pohjoisen veturissa
Vaalikiertueeni ulottui tänään Pohjois-Suomen veturiin Ouluun. Oulun lisäksi piipahdin Kempeleen kauppakeskus Zeppelinissä. Hyvältä näytti. Puurosen Matti oli järkännyt hernekeiton. Lähes kaikki ehdokkaamme olivat mukana. Juttu luisti. Olin todellisessa pommituksessa koko ajan. Eläkkeet, taitettu indeksi, energiapolitiikka, EU, aluepolitiikka, maahanmuutto ja työttömyys olivat tapetilla. Olen niin monta vaalitaistelua nähnyt, että tiedän milloin vaalit voitetaan. Nyt voitetaan, ehdokkaiden ahkeruudesta riippuu kuinka paljon. Oulu on tärkeä kaupunki koko Pohjois-Suomen kannalta. Oulu on ratkaiseva myös sen kannalta,että onnistumme Oulun vaalipiirissä. Maakunta antaa hyvin ääniä, nyt on varmistettava Oulun äänet. Olin niin tyytyväinen näkemääni, että päätin antaa piiriin vielä yhden kiertuepäivän sinne. Aarno ”Loka” Laitinen oli kirjoittanut räväkän kolumnin perussuomalaisista. Kehui mokoma minua osaavaksi ja älykkääksi, mutta kannattajia ”kylähulluiksi”. Oulussa ainakin ”pöhköt” ovat lähdössä liikkeelle varmistamaan äänestämällä vaalivoittomme. Loka vetää vaalivankkureitamme, väki sisuuntui. Päivä huipentui Oulun V 75 -raveihin. Troikkalähtö oli PerusS-lähtö. Koko piiriporukka oli loimittamassa hevosta. Komea oli loimi ja hevonen. Voittajahevosen omistaja on Kepun kansanedustaja Mika Lintilä, jolla on nyt asialinjaa omassa tallissa! Melkoinen yhteensattuma, kepu asialinjalla. Kepu sai loimen – PerusS äänet. Vastaanotto raveissa oli lämmin. Ravilähtöhaastattelussa sanoin, että päivä oli hieno ja se on täydellinen, jos Millwall vielä voittaa pelinsä ja voittihan se! Poul Hubertz puski 2-1 voittomaalin 5 min ennen loppua. Päivän kyytijäni oli ehdokkaamme Pirkko Mattila, sairaanhoitaja Muhokselta. Päivän nettivihje onkin www.elisanet.fi/pp.mattila/ Pirkko kilvoittelee tasapäin miesehdokkaidemme kanssa kansanedustajan paikasta Oulun piirissä. Kun kaikki tekevät lujan työn paikka tulee, kansa päättää kenelle. Erityisen mukava oli tavata kaksi entistä SMP:n ja Perussuomalaisajan varapuheenjohtajaa; Paula Jukan ja Tauno Ikosen. Molemmat hienoja aatteemme kultakimpaleita. He ovat aina tukeneet aatettamme ja minua henkilökohtaisesti, silloinkin kun on kovaa. Kun edustan Paulan ja Taunon kaltaisia lujan työnteon ihmisiä jakaranda-tuolilla eduskunnassa, tiedän mitä ja keitä edustan – kautta maan. —- P.S. Miss Suomi -finalistit olivat upeita. Voittaja Noora Hautakangas on kotoisin …. Soinista. Mainiota! Onneksi olkoon.
Missä EU, siellä ongelma
Minulta on kyselty, mitä EU:n rauhaan kuuluu. Mitäpä muutakaan kuin tenokraattivaltaa ja tuhlausta. Päivän EU-uutinen oli eittämättä kokoomuksen vaaliohjelman vesittyminen lääkkeiden arvonlisäveron poistamisen osalta. Miksi? KOSKA EU-SÄÄNNÖKSET KIELTÄVÄT! Voi hyvät hyssäkät. Siinä sitä tuli sairastaville EU-terveiset. Vieläkö kokoomus kehtaa puhua itsenäisestä päätösvallasta EU-Suomessa? Ja mitä teki kokoomus,?Kunnon Pyrsselin kumartajapuolueen tavoin muutti vaaliohjelmaansa. Matelua. Täytyypä kirjoittaa Stubbin blogiin palautetta. Vaaleissa pitäisi puhua myös EU:sta. Minä puhun EU:sta, ongelmasta huomenna Oulun kiertueella. Lähden matkaan hyvillä mielin. Ilta-Sanomat ilmoitti, että vastineeni Seppo Kanervan( nyk kesk, ent kok ja ent lib)asiattomaan ja asiavirheitä vilisevään kirjoitukseen julkaistaan huomisen Ilta-Sanomissa. Olin Uutisvuodon nauhoituksissa. Mukiinmenevä tilaisuus. Annoin haastattelut Ruotsin radioon ja Aamulehteen sekä Turun Sanomiin. Salissa otin yhteen Astrid Thorsin kanssa. RKP saa taas tahtonsa läpi. Nyt ruotsinkielistä palvelua edellytetään jopa tarkoin rajatulta yksityiseltä elinkeinonharjoittajalta. Jätin lakivaliokunnan mietintöön asiasta vastalauseen, johon yhtyivät kaikki kokoomuksen edustajat sekä SDP:n Jukka Roos, Tero Rönni äänesti tyhjää. Ensi viikolla esitän ko. kohdan hylkäämistä,jääpähän siitä dokumentti pöytäkirjoihin. RKP on todella röyhkeä puolue. Tapasin uskollisen tukijani Erkki Ijäksen Lippulaivassa. Hänellä oli hyvin perustellut vinkit eläkepolitiikkaan. Miksi vaalitaistelussa vaietaan EU-asioista? Siksi, että Suomen maksuosuus kasvaa ja vaikutusvalta pienenee. Missä EU, siellä ongelma.
Perussuomalaisten ehdokkaat – hyvä nippu
Olen puolueen puheenjohtajana iloinen, että ehdokasasettelumme onnistui varsin hyvin. Pikkuisen parannettavaa jäi, mutta lopputulos on hyvä+. Näillä ehdokkailla voitamme vaalit. Naisten osuus jäi vielä liian pieneksi, mutta laatu on hyvä. Meillä on monipuolisesti koulutettuja ja elämänkokemusta omaavia ehdokkaita. Uskon, että puolue saa ensimmäisen naiskansanedustajan. MTV3 uutiset uutisoi ehdokasmäärämme kasvun kansantajuisesti ja olen saanut lukuisasti palautetta, että teidän ehdokasmäärännehän on noussut 158 %. Tämä on voimakas perusta, jolta ponnistamme. Hyvä ehdokasasettelu on menestyksen yksi edellytys. Jokainen ehdokas saa sellaisia ääniä, joita kukaan muu ehdokas ei saa. Yhteispotti kasvaa. Niinhän se kabardiinihousujen pendolino oli jäässä ja myöhästyin eilen Seinäjoelta. Kierros oli kuitenkin hieno. Nurmo, Ilmajoki ja Kurikka tuli käydyksi. Ihmisiä oli hyvin liikkeellä pakkasista huolimatta ja haastattelu tuli neljään lehteen. Saarakkala, Ojala, Väli-Torala ja Lamminkoski olivat mukana. Loistavia toisiaan täydentäviä ehdokkaita. Tahti on hurjaa, akku pamahti puhelimesta, kun se soi enemmän tai vähemmän koko ajan ja kyselyä pukkaa jos jonkinlaista. Tänään olin Hyrylän lukiossa vaalipaneelissa. Vanha opiskelukaverini Tapio Turpeinen on siellä historianopettajana ja mahdutin keikan mukaan. Hyvä tilaisuus. Sain Virenin Lasselta kyydin eduskuntaan. Nettivihjeenä tänään espoolainen Saana Lehto. Kyvykäs ja hyväsydäminen Saana on yksi tulevaisuuden voimavaramme www.kolumbus.fi/saanalehto/ Hyvä ihminen.
Jäätyykö sielu vai Pendolino
Lähden tässä Helsingin rautatieasemalle ottamaan aitosuomalaiseen tyyliin selvää, että jäätyykö Pendolino vai sielu? Aamu-uutiset kertoivat, että myöhästymisiä tulee. Kylmä ilma on silloin tällöin osa pohjoista kohtaloamme, pääasia on, ettei sielu jäädy. Eero Lankia vastustaa Kepun ja Kokoomuksen yhdistymistä. Hän haistaa vaaran. Onhan se kieltämättä outoa, että Ben Z hinkuaa samaan puolueeseen Liisa Hyssälän kanssa, jonka eläkelupauksilla hän on ilkamoinut omaksi ja koko Suomen kansan riemuksi kohta neljä vuotta. EU-politiikan suhteen kahden vanhan puolueen tahti on ollut sama. Kokoomus on omaksunut Pyrsselin komennon ilman kritiikkiä. Kepulle hallitustaival on EU-asioissa ollut torjuntavoittojen sarjaa. Kummallinen ”ystävä” tämä EU, jota koko ajan pitää torjua. Helsingin perussuomalaisten vaaliasiamiehet pääsivät Hesarissa aitiopaikoille. Helsingissä on hyvä lista, jolle luvataan gallupissa 3,5 prosentin kannatus. Kansanedustajanpaikka on ihan otettavissa. Kun sympatia saadaan ääniksi paikka tulee. Kyllä töitä tehdään. Pendolino kutsuu – oli ajoissa tai ei. Nettivihjeenä www.jarkojokinen.net Jarko on tuoreita voimia, joka lähti innolla mukaan ja on yksi aktiivisimmista uusista ehdokkaistamme. Hän uskaltaa laittaa itsensä peliin. Näkövammaisena hän on sananmukaisesti törmännyt moniin vaikeuksiin, mutta sitkeänä miehenä ei ole antanut niiden masentaa.
Räävitöntä henkilöpeliä
Politiikka viihteellistyy, sanotaan. Vihreät ovat ajan hermolla ja kävivät henkilöön menevään hyökkäykseen puhemies Paavo Lipposta vastaan. Nalli napsahti, julkisuutta tuli. Nahkurin orsilla on pian tilaa – vihreille. Tony Halmeen työkyvyttömyyseläkettä on räävistelty vailla mitään lähdekritiikkiä. Eläkesummaa on esitelty kansalle totuutena. Valhe aseena käydään puolustuskyvyttömän kimppuun ja kyllä myy. Elämä torpedon päällä on opettanut ainakin sen, että maassa makaavaa en potki. Ihmisen raakuus tyrmistyttää. Susan Kuronen kirjoittaa suhteestaan pääministeriin. Lehdet ja tv-kamerat paikalla. Henkilöön menevä hyökkäys ja kyllä myy. Halvalla menee ihmisen itsekunnioitus. Olen rakentanut perussuomalaisten vaalikampanjan asialinjalle. Asiat ratkaisevat, niissä on ainesta ja asiaa kylliksi. Kummallista kyllä minua säälittää ihminen, joka käy toisen kimppuun julkisuudessa. Omaa tyhjyyttään kuori huutaa. Pahinta mitä poliitikko voi tehdä on nousta huipulla tallomalla muita. Itsekunnioitusta ei mikään ministeriys voi korvata. Sanassakin sanotaan, että mitä hyödyttää ihmistä maine ja mammona, jos saa sielulleen vahingon. Aine häviää, sielu on kuolematon. Huomenna pääsen Pohjanmaalle, maakuntaan, joka piti perussuomalaisuutta eduskunnassa yksin kahdeksan vuotta. Hatunnosto.
Kenttä antaa virtaa
Aamulla 6.25 ylös ja kokka kohti Kymenlaaksoa. Koko päivä meni, mutta tulipahan käytyä Kouvolassa, Kuusankoskella, Kotkassa ja Haminassa. Näkemäni ja kuulemani perusteella sanoisin, että SDP:llä on vaikeat ajat. Erityisesti eläkeläiset ovat kiukkuisia. Demariehdokkaalla ei ole eläkeläisporukoissa paljoa ystäviä. Hyvin oli tiedossa myös varallisuusveron poisto ja Sinikka Mönkäreen osuus optio-ohjelmien hyväksyjänä. Kierros onnistui hyvin. Kouvolan asemalla vastassa oli Kouvolan Sanomat, joka tekee jutun Hansa-korttelikäynnistä. Väkeä oli runsaasti, sanoisin toistasataa. Sama oli tahti askelten Kotkassa, väkeä mukavasti saman verran kuin Kouvolassa ja Kymen Sanomat paikalla. Kuusankoskella poikkesin kahveella tukiporukan kanssa ja niin vaan pölähti kollega Valto Koski samaan kuppilaan. Haminassa vedettiin puhesetti miehekkäästi 13 asteen pakkasessa ja kuulijoita riitti kylmyydestä huolimatta, ihmiset istuivat myös autoissa ja muutama kurvasi puheen jälkeen hakemaan lehden. Lehti annettiin suoraan ikkunasta sisään. Kenttä antaa voimaa. On mukava olla yhdessä liikkeellä ja nyt on todella niin, että kuulijoita on. On ollut joskus sellainenkin aika, että torilla on ollut enemmän puluja kuin ihmisiä kuulemassa, mutta se on historiaa nyt. Perussuomalaiset miesehdokkaat olivat jämäköitä perusasennossaan ja naiset – ah niin viehättäviä. Nettivihjeenä tänään reissun roudarimme Juho Eerola. Persoonallinen tapaus Kotkasta. www.peruseerola.com Itsenäinen ajattelija aivan selvästi – mutta joukkuepelaaja. Kymen porukan sivuilla kannattaa vierailla. Sieltä löytyy paljon taitavia kirjoittajia ja rohkeita toimijoita. Suuryllätys muhii Kymessä. Oli myös mukava tavata piirin vaaliasiamiehen tehtävät hoitanut Arto Hirvonen. Hän opetti minulle jo vuonna 1980 kuinka lehtiä jaetaan torilla. Silloin Arto näytti, kuinka luovaa lehden jako voi olla, kun jollekin ei Suomen Uutiset kelvannut; Arto huikkasi, että onko muita lukutaidottomia. Lehdet kävivät viimeistään silloin hyvin kaupaksi.
Äitelää vaalipropagandaa
SDP avasi vaalikampanjansa. Voi sitä hurskastelun määrää. Nyt ollaan köyhän ja ahdistetun asialla oikein silmät kosteana. Rahaa luvataan laittaa likoon ensi kaudella 2,4, mrd palveluiden parantamiseen, vaikka SDP:n kansanedustajat ovat yksituumaisesti hyväksyneet valtiontalouden kehykset vuosille 2007-2011, jossa tätä korotusvaraa ei ole! Eduskunnassa päätetään toisin ja vaali-illassa iloitellaan äitelällä propagandalla. SDP:n valtiovarainministeri esitteli ja kaiken kukkuraksi perusteli varallisuusveron poiston. Sitä ei edes Sauli Niinistö saanut aikaiseksi tai kehdannut tehdä. Suoraa rahaa ökyrikkaille yli 100 miljoonaa euroa vuodessa. Kyllä siellä nauru maittoi miljonääreille Karibian auringossa, kun tämän kuulivat. Verotus kevenee – erotus levenee. SDP:n edustajat äänestivät myös opintotuen korotusta vastaan. Kepu on toinen hyväkäs. SDP:n monoja on rasvattu koko vaalikausi ja nyt ollaan pontevasti köyhän asialla. Heinäluoman kehyksen kaulassa on kuljettu neljä vuotta. Kepu kyllä kehtaa. Hyväksytty kehykset, äänestetty opintotuen korotusta vastaan. Taivuttu Heinäluoman hokkien alle ruuan alviasiassa ja kehuttu EU-puheenjohtajuutta, josta ei ole kuin laskut jäljellä. Huomenna menen Kymenlaakson kierrokselle. Kymen vaalipiirissä Perussuomalaisilla on hieno lista. Odotan sieltä yllätystä. Piirissä työ on tehty hyvässä sovussa ja ahkeroitu lehdistössä ja ihmisten keskuudessa. Nettivihjeenä huomisen Kouvolan tilaisuuden ”emännän” Eeva-Riitta Pitkon sivut. Ne kannattaa lukea tarkoin. Terävää, elämän karaisemaa, perusteltua ja rikasta kieltä. Oivallinen naisehdokas. www.eevariittapitko.kotisivukone.com Sivuillani käy vilske. Kiitos kaikista kommenteista. Teen parhaani vastatakseni kohtuuajassa. Millwall voitti eilen Yeovilin vieraskentällä. Lämmitti. Vermon raveissa oli kiva rentoutua mukavien ihmisten seurassa. Hevonen on jalo eläin – ihmiselle hyvä.
Tv-vaalikeskustelun seurauksia
TV:lla on mahtava voima. Puoluejohtajien tv-keskustelut alkoivat Turussa torstai-iltana. Juontajat onnistuivat jakamaan puheenvuoroja edellisvuosia tasaisemmin. Se takaa hyvän keskustelun. Palautetta tuli jo puolitoista tuntia ennen kuin lähdin tänä aamuna Turun torille ihmisiä tapaamaan. Puhelin soi ja tekstaria pukkasi. Ihmiset kättelivät kaduilla ja asemilla. Perussuomalaiset on nyt vedenjakajalla, nyt pitää uskaltaa voittaa vaalit. TV-keskustelut ovat herättäjä, jolla saadaan lisää pontta kenttätyöhön. Tyhjensin postilaatikkoni eduskunnassa – 14 käsinkirjoitettua kirjettä. Monta ikävää tarinaa. Yritän auttaa – taikuri en ole. Tonyn ja Tonylla lyöminen hiipuu. Kyllä kansakin tietää, että maassa makaavaa ei enää sovi potkia. TV-vaalikeskustelun seurauksena on kierrosten nousu vanhoissa puolueissa. Heinäluomalle, Vanhaselle ja Kataiselle jäi parantamisen varaa. Kekkonen sanoi aikanaan, niin on, miltä näyttää. Kuitenkin tarvitsee ihmiselle olla todella kovat hermot, jos kaikki vaalitentit katsoo alusta loppuun – kovaa on istua ne paikan päälläkin alusta loppuun! Kokoomus on hyvä köyhille, mutta ei anna mitään on miellyttänyt montaa kansalaista. Hauska se on minustakin – ja tosi. Ilta meni talkoissa kulttuurikeskus Caisassa. Anna-lehti halusi erilaisen jutun ja varmasti myös sai sen. Nettivihjeenä www.saarakkala.info Vesa-Matti tekee töitä niin kuin pitää, osaa ja uskaltaa. Vauhti on hyvä ja kova – malttia matkaan!
TONY
Pari päivää mietin, että kirjoittaisinko episodin Tonysta, joka kesti runsaat 3,5 vuotta. Kirjoittaisinko yhtään mitään? Kirjan siitä saisi, lennokkaan, traagisen ja luettavan. Tosiasiat ovat tässä: Tony on sairaslomalla kauden loppuun ja sen jälkeen hänelle on myönnetty työkyvyttömyyseläke. Tältä osin asia on selvä, eikä enemmälti minun selvityksiäni kaipaa. Miksi olen toiminut niin kuin olen toiminut? Olen tällainen. Tony joutui vaikeuksiin. Minulta pyydettiin apua ja annoin sitä. Olisin voinut päästä helpommalla – alusta asti. En ole ymmärtänyt elämää helpoksi. Minulla oli voimavaroja auttaa lyötyä, sairasta miestä. Suurissa periaatteellisissa ratkaisuissa ei omantuntontonsa kanssa voi tehdä kompromisseja. Lähimmäisenrakkaus on yksi niistä. Tonyn tilanteessa aika harva kykeni häntä auttamaan, olin yksi heistä. Omatuntoni on puhdas, vaikka ruumiskin tuntuu ruhjotulta ja sielussa monta synkkää muistoa. Tapahtunut on ollut raskain henkilökohtaisesti Tonylle, joka halusi onnistua, terveyden menetys ja kaikkien silmätikkuna oleminen tällä tavalla ei ole varmasti kenellekään rakentava kokemus, jokainen voi miettiä tapahtunutta omalle kohdalleen. Olisin suonut Tonylle vaikuttamismahdollisuuden. Hänellä oli huikea itse ansaittu menestys, tuhansien ihmisten tuki. Tässä suhteessa jouduimme kaikki pettymään – Tony kaikkein eniten. Perussuomalaisten on väitetty kärsineen Tonyn töppäilyistä. Se on mahdollista. Olen toiminut puolueemme puheenjohtajana kohta kymmenen vuotta ja luonnollisesti minua kiinnostaa puolueen menestys. Se ei kuitenkaan saa tapahtua hintaan mihin hyvänsä. Kun ollaan ihmiselämän perustotuuksien äärellä – ei kysytä tuleeko vai meneekö ääniä. Moraalinen ryhti tuo mielenrauhaa, joka ei ole äänillä laskettavissa. Mielessäni olen käynyt läpi toisenkin polun. Rippikaavassa sanotaan, että olen tehnyt syntiä ajatuksin, sanoin, teoin ja laiminlyönnein. Kaikki on tullut koettua ja joka kohtaan olen syypää. Olisin voinut ulvoa sutena laumassa kieltämällä Tonyn, vetoamalla hänen väitettyyn vastuuttomuuteensa ja ottamalla etäisyyttä hänen väitettyyn hölmöyteensä ja koko puolueen pöhköksi leimaamiseen. Ankarana isänä olisin voinut nostaa nokkaa näyttämällä ovea – mene pois. Olen iloinen, että oli voimaa julkisuuden paineesta huolimatta tehdä toisin. Turpaan on tullut. Syystä ja syyttä. Ja tulee vieläkin. Ei Tony ole (onneksi) maailmasta poistunut. Elämä jatkuu ja Tonyn poliittinen ura on nyt ohi. Katson, että minun poliittinen vastuuni Tonysta on täytetty. Ystävyys jatkuu. Eduskuntaryhmämme Rami, Tony ja Timo oli hyvä. Me kolme hyvin erilaista miestä tulimme hyvin toimeen. Eduskuntatyössämme ei ollut vaikeuksia, ryhmäkokoukset olivat mukavia. Muistan ensimmäisen kokouksemme: Se symbolisoi hyvin millaista meillä oli. Rami tuijotti tuikeana kelloa. Kello oli kaksi minuuttia yli määräajan, kun Tony koputtaa ovelle ja astuu sisään. Karjaisin pilke silmäkulmassa, että mikä mies se tänne tulee kaksi minuuttia myöhässä? Tony kurtistaa kulmiaan, johon sanon, että no ei se kaksi minuuttia ole pitkä aika. Tony sanoi tähän, että kuule kaksi minuuttia on hyvin pitkä aika, jos on raskaan sarjan nyrkkeilymatsissa kehässä ison mustan miehen kanssa. Sen jälkeen Tony tuli aina ajoissa kokouksiin.
LYÖDÄÄNKÖ VETOA
Vedonlyönti on suurta bisnestä kautta maailman. Suomalaisetkin ovat lottokansaa. Pieni peli piristää päivää. Pieninä annoksina pelit ovat mukavaa viihdettä,muutama euro sinne tai tänne ja meneväthän rahat ns. hyvään tarkoitukseen. Minusta on paljon fiksumpaa pelata suomalaisia hevosia kuin kanadalaisia jääkiekkoilijoita. Siinä eurot jäävät kotimaahan. Maailmalla voi pelata vaikka mistä. Kuulin pressanvaalien jälkeen,että minun pressanvaaliprosenttia olisi voinut pelata kertoimella 2.00 joko yli tai alle 2 prosenttia kannatus. Siinä olisi voinut maalliset mammonansa voinut helposti tuplata. Pirseti sanoisi Poutiainen. Helppoa rahaa. Tonyn sairasloman jatko ja muut järjestelyt herättävät mielenkiinto. Huomenna taas puhelin soi. Voisin lyödä vaikka vetoa.
Kenen julkkis on hyvä julkkis
Julkkisehdokkaita on jokaisella puolueella. Julkkis on julkisuudesta tuttu. Ei se tee hänestä parempaa tai huonompaa ehdokasta. Eduskunnassa on aitajuoksijaa ja seiväshyppääjää, he ovat ok, kun ovat sosialistien edustajia. Mikko Alatalo sai viimeksi yli 1 000 ääntä vähemmän kuin Pertti Veltto Virtanen. TUSKINPA se Alatalosta Virtasta pätevämpää teki, ei tosin huonompaakaan. Perussuomalaisilla on muutama julkisuudesta tuttu ehdokas. Frederik, Veltto, maajussi-Harri, Kike ja Liana Kaarina. Ovatko he sen huonompia kuin vanhojen puolueiden julkisuudesta tutut ehdokkaat. Eivät varmasti, mutta leimakirves heiluu. Jos julkkis on vanhojen puolueiden listalla, hän ok, muuten muka ei. Haloota. Jos Perussuomalaisilla ei olisi julkisuudesta tuttuja,meistä kirjoitettaisiin,että Soini JA Vistbacka siellä on, mutta muuten harmaata massaa, vaikka ehdokkaamme ovat laadukasta suomalaista ihmistä. Kun Kike tuli ehdolle, hän pyysi neuvoja ja koulutusta. Hän mestariurheilijana tietää,että helppoja voittoja ei ole. Minulla on Kikestä vain hyvää sanottavaa. Tuen kaikkia perussuomalaisia ehdokkaita, julkisuudesta tuttu tai ei. Nettivihje: www.leamakipaa.net Lea on aito lähimmäistä rakastava ihminen, joka tietää keitä hän edustaa ja on ylpeä siitä.
Gallup sojottaa ylöspäin
Perussuomalaiset ei ole gallupien suosikkipuolue. Gallupit näyttävät aina meille vähemmän kannatusta mitä vaaleissa tulee ääniä. Gallupit kuitenkin ovat kovia propagandan välineitä,siksi niillä on merkitystä. Taloustutkimus lupasi 3.0 prosenttia. Siinä oli nousua 0.4 edelliskuukauteen. Suunta on oikea ja olen ollut tuntevinani voimakkaampaa nousua ,kun olen liikkunut kansanallaasti parisssa. Sympatia on saatava ääniksi ja se onnistuu vain kun koko puolue on voi liikkeellä. Presidentinvaaleissa näimme,että kannatus nousee nopeasti,kun saadaan liikettä aikaan. Usko omaan tekemiseen ratkaisee ja aito halu panna itsensä likoon. Olen tullut entistäkin suorapuheisemmaksi. en viitsi turhaa jaaritusta ja valitusta kuunnella. Tänään sain yhdeltä kaverilta kunnon kehut kun sanoin,että älä iso mies ruikuta vaan tule etulinjaan taistelemaan – pois katsomosta.
NETTI TASAA PUNTTEJA
Poliittinen viestintä on muuttunut rajusti. Netti tasaa puntteja,sillä sinne on pääsy käytännössä jokaiselle halukkaalla. Valtaeliitti ei pysty enää täysin pimentämään kilpailevia vaihtoehtoja. Tämä on hyvä. Vaalitaistelussa tämä on osattava hyödyntää. Sanoman saa perille jos sanottavaa on. Vanhat puolueet suunnittelevat autoilun verotuksen uudistamista. Ympäristöaatteen nimissä ollaan taas eriarvoisuutta lisäämässä. Tämä ei käy perussuomalaisille. Vaalityössä ei oikotietä menestykseen ole. Pitää uskaltaa esittää asia ja osata perustella linja. Kansa kyllä arvostaa kun on tosissaan liikkeellä. Netti on myös väline. joka on paljastava. Komea kuori ei auta,jos on silkkoa sisus.
Ulosotto uudistuu – listat täyttyvät
Saimme eilen lakivaliokunnassa valmiiksi ulosottolain uudistamisen. Velkojen vanhenemiseen saadaan muutoksia ja yleisesti ottaen tilanne paranee. Täydellistä laista ei nytkään tule, mutta on se kaiken jälkeen sen verran hyvä kompromissi, etten katsonut aiheelliseksi kränkätä. !990-luvun lama teki pahaa jälkeä. Moni menetti kaiken omaisuutensa, avioliitot hajosivat ja viikatemieskin sai satoa. Tunnen monta ylivelkaantunutta ja tiedän, että tätä uudistusta on odotettu. Usein käy niin, että kun jotakin uudistetaan ja saadaan aikaan on se odotuksiin nähden pettymys. On silti hyvä muistaa, että olisiko parempi, että mitään ei olisi tehty? Ehdokaslistat täyttyvät. Näyttää siltä, että saamme vaaliliittokumppaneiden kanssa täydet listat. Se on hieno saavutus. Ehdokaskaartimme on laatuisa. Tämä jos mikä kertoo Perussuomalaisten uskottavuuden kasvusta. Vaalityö on hyvässä käynnissä. Kun teemme suunnitelman mukaan keskittyen omaan tekemiseemme, voitamme vaalit. Päivän nettivihje on www.mikakivimaa.fi Mika on ajatteleva ja perustelemaan kykenevä mies, joka uskaltaa sanoa mitä mieltä on ja mihin uskoo. —– Millwall möhli iltapelinsä 0-3. Potutti niin, ettei uni maittanut hetkeen aikaan. Kyseessä oli rästipeli Northamptonissa, joka oli keskeytetty sateen takia 1-0 johdossamme muutama viikko sitten. Pah!
Eläkeläiset vaativat oikeutta
Jokaisen kansanedustajaehdokkaan on syytä tietää mikä on taitettu indeksi ja miten ja kenen toimesta pohjaosa on leikattu, muuten ei toreilla ja turuilla pärjää. Eläkeläiset ovat liikkeellä ja siellä on selvää liikkumista havaittavissa. Jos eläkeläiset päättävät näpäyttää vanhoja puolueita, niin kuin oikeus ja kohtuus olisi, tulee vaaleissa normaalia suurempia siirtymiä. Eläkeläiset ja nuoriso eivät ole vastakkain. Päinvastoin, molemmilla on paljon opittavaa ja annettavaa. Kokemus on aina rikkautta. Vanhempi polvi on nuorten puolella, kyllä he haluavat jälkikasvulleen hyvää. Suomi tarvitsee eläkeläisten ostovoimaa ja panosta. Tämän päivän nettivihje on www.jarkkokorpi.net Tuli innolla mukaan ja löysi heti sielunveljen Ozin Lassesta, joka myös ehdolla Uudellamaalla. Tämä kaksikko osaa ja on halukas vaalitöihin ja auttamaan muita. Karunnäköisiä, kilttejä kavereita. Tekevät töitä yhteiseen pottiin omansa ohella.
TULEE ANKARA TAISTO
Luin suurella mielenkiinnolla kilpailevien puolueiden vaalistarteista. Vasurit ovat oikeasti vasemmalla eli vasen oikea variksen poikia. Idea ei ole pöhkömpi – olla jotakin mieltä, vaikka olenkin eri mieltä. Kommunismin perusta on kuitenkin mätä. Kepu ryskää vähän niin kuin itse. Keskustalla alkaa hybris nousta. Yliloiskahtaminen on todellinen vaara. Isäntämiehen uholla mennään, jotta napit puvusta poksahtelee. Kepun kone on kuitenkin vahva. Pärjäämme Kepulle tundralla vain samalla menetelmällä kuin Daavid Goljatille. Postia sataa, en tarvitse gallupia tietääkseni missä mennään. Kenttä on kiitettävästi kestänyt mukana strategiassa, vaikka on luonnollista, että vaalien alla aina vähän kuplii. Illalla on kaupunginvaltuusto. Laiha lista, ei oikeastaan mistään kotoisin. Sain eilen hyvää palautetta kehitysvammaisten taholta, taisteluni tuloksena ja yhdessä henkilökunnan kanssa saimme Espoon budjettiin tälle vuodelle työosuusrahaan lisää 30 000 euroa. Pieni raha – iso ilo. Pari haastattelua on iltapäivällä ja paikallismedian haastattelu on julkaistu kautta maan. Hyvin kirjoitettu juttu, oli kiva lukea. Olo oli kuin entisellä lehtimiehellä, joka aamuisin luki omat juttunsa ensin. Ole itse asiallinen – saat asiallisen kohtelun. Vaalit ovat ankara taisto. Perussuomalaisilla on nyt hyvät listat kautta maan. Kun maltamme tehdä oman työmme, niin tulosta tulee. Hevostermein sanottuna, apuaisaa tarvitaan ja sekkiä kiristetään – kyllä se siitä. Tämän päivän nettivinkki on www.samisavio.net Sami on fiksu diplomi-insinööri Ylöjärveltä. Itsenäinen ja hötkyilemätön. Katsoi kohkausta Pirkanmaan piirissä fiksusti sivussa. Sivut ovat Samin näköiset -asiat ensin.
MAINIO PÄIVÄ, NIITÄKIN TULEE
Perussuomalaisten johdossa on saanut tottua monenlaisiin päiviin. Vaikeudet ja vastamäet ovat tuttuja. Tänään oli toisenlainen päivä. Lähdin aamujunassa Pirkanmaalle; Hervanta, Tammelantori ja Tesoma tulivat käydyksi ja lopuksi kävin Ilves-Tappara matsissa. Vastaanotto oli häkellyttävän hyvä. Väkeä oli joka paikassa ja kannustus kovaa. Sanoin, että kun kannatat perusuomalaisia – äänestä perussuomalaisia. Piiritoimikunta hyväksyi yksimielisesti Pertti ” Veltto ” Virtasen ehdokkuuden. Olen tyytyväinen päätökseen ja tapaan, jolla se tehtiin. Nuori porukka lätkähallilla kehui tv-mainosta. Isänmaallinen linja tuo nuorisokannatusta. Kuulin, että lista on valmis myös Vaasassa. Siellä on nyt nippu, joka vyöryn kohdatessa pystyy jopa kahteen paikkaan. Loistava lista, jossa kuorrutukseksi tuli vielä maajusseista tuttu Harri Ojala Kauhajoelta. Nyt on yksi käytännön maanviljelijäkin Vaasan listoilla. Lapissa on vielä tekemistä, mutta lähemmäs tavoitetta päästiin, samoin teki Keski-Suomi. Järjestöpäivä päättyi kotirappuun. Taksikuski halusi pinssini, annoin sen omasta takistani. — Futiskin meni putkeen, Millwall voitti ja Neil Harris teki maalin ja on nyt yksin kaikkien aikojen maalitykki Leijonien paidassa. Knees up!
SDP öykkäröi
Perussuomalaiset on itsenäinen puolue, emmekä määrittele itseämme sen enempää vasemmistoon kuin oikeistoonkaan. Olemme oikeassa, emme oikealla. Otamme kantaa itsenäiseltä pohjalta – asialinjalla. SDP on aloittanut jälleen poppamiehellä(porvarilla) pelottelun. Sama virsi toistuu vaalien alla. Backmanin pöhöilyyn on jo tottunut, mutta että hallituksen paras ministeri, Kari Rajamäki, sortuu öykkäröintiin on pettymys. Rajamäki toteaa, että keskustalla olisi oikeistokoalitiossa vain sivustakatsojan rooli. Niinhän se on SDP:nkin myllytyksessä, ei tässä sikäli mikään muuttuisi. Viikonloppuna on perussuomalaisilla vielä pari tärkeää piiritoimikunnan kokousta; Pirkanmaan ja Vaasan listat täyttyvät. Maltti on valttia ja saamme hyvät listat. Täytyy ajatella puolueen kokonaisetua! Tänään nettivihje on www.valpas.info Antti Valpas on tolkun nuori mies, joka on aina rakentamassa ja tekemässä asioista yhteiseksi hyväksi. Hän on puolueemme nuorta kyvykästä ja vastuunsa tuntevaa polvea. Sivut ovat hyvät ja selkeät. Antista on faktaa ja kuvia myös uudessa Ylioppilaslehdessä.
Mikä maa, mikä valuutta?
Puuh. Mikä päivä. Olo oli kuin puhelinkeskuksessa. Perussuomalainen viesti on hyvin liikkeellä. Ehdokasasettelu on loppusuoralla, hyvä niin. Omat ehdokkaat ja kenttä ovat ahkerassa työssä. Perlos puhuttaa kautta maan. Asia oli esillä kyselytunnilla. Kaikki Pohjois-Karjalan edustajat pääsivät kysymään ja antoipa puhemies Lipponen minullekin suunvuoron. Kysymykseni oli paljon pitempi kuin pääministerin vastaus. Perlos osoitti, että duunarin ja yrittäjän yhteistyö on kaikki kaikessa. Minua on pitkään askarruttanut olomme EMU-alueessa ja euron kurssi. Kysyin pääministeriltä, josko euron korkealla kurssilla olisi jotakin tekemistä sen kanssa, että määrätynlaiset työt menettävät kilpailukykynsä Suomessa eli että kyse ei olisi pelkistä palkoista, sillä työmies on palkkansa ansainnut. Pääministerin vastaus oli tyly, Perlos ei aiheuta toimenpiteitä tässä asiassa. Se oli kyllä vastaus, mutta ei minun kysymykseeni. Ilmastonmuutos- ja ydinvoimapuheesta tuli sekä risuja että ruusuja. Naiset olivat tyytyväisiä ja äijät löysivät parantamisen varaa. Ydinvoima jakaa myös perussuomalaisten jäsenistön ja kannattajien mielipiteet.
Ilmasto ja säämies
Puolueemme säämainos on herättänyt huomiota, ilmankos ilmat ovat paranemaan päin. Pidän tänään ryhmäpuheen kokoomuksen välikysymyksestä, jota emme yksisilmäisen ydinvoimavouhotuksen takia kannattaneet. Oma kantani 6. ydinvoimalaan on kyllä kriittinen. Sen sijaan tehtyjä päätöksiä on turha itkeä. Kotimainen energiatuotanto on tärkeätä, se toteuttaa puolueemme peruslinjaa, jonka mukaan jokaisella on aidosti oikeus valita asuinpaikkansa. Sain Keski-Suomen piirin kanssa sovittua vaalikäynnin Jyväskylässä. Maaliskuun 5. päivä jalkaudumme ja illalla meillä on nimikkolähtö Killerin raveissa. Tänään nettisivuna www.tuupainen.net Kauko Tuupainen pitkän linjan demari, joka lähti listoillemme eduskuntavaaleissa. Tapasin hänet, Jorma Uskin ja Marke Tuomisen eduskunnassa. Keski-Suomessa on hyvä henki päällä. Siellä on todella lähdetty vaikeista lähtökohdista ja kasvun kohina näkyy ja kuuluu. Kaukon sivut ovat tekijänsä näköiset, aktiivisen vaikuttajan asiallista tekstiä.
Perussuomalaiset – aitoa ASIAA
Vanhat puolueet käyvät vaalit salamasodalla. Itse itselleen nostamilla ylimääräisillä puoluetukirahoilla räväytetään viimeinen pari kolme viikkoa propagandaa tuutin täydeltä. Jälleen näemme SDP:n tarjoilemassa haaleata saludoa eläkeläisille pahvimukista. Ruusurynnäkkö on niin raju, ettei sitä pakoon pääse yksikään nainen etelän kauppakeskuksissa. Neljä vuotta SDP on eriarvoistanut Suomea. Varallisuusveron poisto oli sosialidemokratian rappion pullistuma. Nyt sitten silmät kosteina ollaan taas köyhän asialla ja pelotellaan porvaripoppamiehellä. Keskusta on kerännyt taas rahaa ” tundralta ” menetelmällä, jota on vaikea vastustaa. Olemme varanneet sinulle ilmoitustilaa meidän vaalilehdessämme tai jakkaran vaaliseminaarissamme… Kokoomus on kuulolla….ja pihalla. Perussuomalaiset ovat olleet kansan parissa liikkeellä koko ajan. Me teemme voimakasta jalkatyötä ilman suurta rahaa, mutta suurella sydämellä. Jos on paljon rahaa, ei luule tarvitsevansa ideaa. Jos on kunnon idea, ei tarvitse niin paljon rahaa. Hesarin Piia Elonen oli ymmärtänyt ytimen, vanhat puolueet satsaavat ja luottavat rahaan, perussuomalaiset luovuuteen ja kovaan työhön. Me olemme aitoja perussuomalaisia koko ajan kautta maan, ei meille tarvitse luoda keinotekoisia mainoskuoria, joita salamasodalla runtataan ihmisten tajuntaan. Kyllä kansa oman pojan tunnistaa ja ansaitsee aitoa ASIAA. —- Tämän päivän nettivihje on www.urpoleppanen.net Konkari työministeri osuu ytimeen Perlos-kritiikissään, vielä on sormi Urpolla ajan valtimolla. Olen tuntenut Leppäsen vuodesta 1979, paljon on nähty ja koettu. Kokemuksesta tiedän, että Urpo on kova vaalitaistelija. Mikäli Urpo onnistuu uskottavuuskynnyksen ylityksessä alkaa ääniä sataa. Mukava nähdä, että mies on tosissaan.
Soini ja Presidentti
Ilahduin Tasavallan presidentti Tarja Halosen haastattelusta Aamulehdessä ja Turun Sanomissa, joissa hän puolusti presidentin valtaoikeuksia. Olemme joistakin asioista eri mieltä, mutta nyt kulki ajatus lamaa latua. Presidentti on voimavara suomalaisessa kansanvallassa ja tämä on ymmärrettävä käyttää Suomen kansan hyväksi. Presidentinvaali kiinnostaa kansaa ja mahdollistaa kunnon poliittisen keskustelun. Minulta jäi presidentinvaaleista oikein hyvä maku suuhun. Sain tutustua Suomen kansaan turuilla ja toreilla. Vaalitaistelu opetti myös, että kansalaiset arvostavat presidenttiyttä. Tämän Tarja Halonen tietää kokemuksesta ja on arvokasta, että hän rohkeasti puolustaa presidenttiyttä ” puuhaajapoikia ” vastaan. Oikein Tarja! Suomi ei tarvitse kallispalkkaista nauhojenleikkaajaa vaan todellisen Suomen kansan edusmiehen/naisen, joka tekee töitä palkkansa ja arvotuksensa eteen. Pirkanmaalla valitaan ehdokkaita. Pertti Virtasen ehdokkuudesta on noussut keskustelua. Menen itse viikonloppuna paikan päälle mittaamaan vesilasissa vellovan myrskyn laajuuden. Katson puolueen kokonaisetua. Ei pidä olla liian putkinäköinen, sillä ei politiikassa pärjää, eikä asiat hoidu. Jotkut ovat leimanneet Pertti ”Veltto” Virtasen pelleksi. Itse olen nöyrä ja varovainen nimittelemään ihmisiä. Kyllä pitää luottaa itseensä tosi paljon, josta toista ihmistä tuolla tavoin mollaa, peiliin katsomisen paikka. Joka toista haukkuu sen napa paukkuu. Äänestäjät ratkaisevat kuka valitaan. Ehdokkaittemme nettisivuista tänään vuorossa www.johannarossi.fi Johannan sivut ovat selkeät, mielipiteet hyvin perusteltuja ja monilta elämän eri aloilta. Johanna ja Vesa-Matti Saarakkala pärjäsivät hyvin radiokeskustelussa, joka myös kuunneltavissa Johannan sivuilta. Johanna on ahkera ja itse ajatteleva nainen, joka näkee pitemmälle kuin seuraaviin vaaleihin. Ahkera kampanjoimaan, viimeksi tapasimme Kannelmäessä.
Verot ja vihjeet
Lähden Kannelmäkeen helsinkiläisten ehdokkaiden kanssa vaalitöihin. Haapasen Petri on järkännyt yhteistyökumppaneiden kanssa hernekeittotarjoilun Prisman edustalle. Päivän teemani on veropolitiikka: verot tulee asettaa maksukyvyn mukaan. Ahkeruutta ja työntekoa pitää suosia. Tämä edellyttää muutoksia ansiotulojen hyväksi pääomatulojen kustannuksella. Tasavero ei sovi Suomeen, sillä se merkitsee suurituloisten suosimista pienituloisten kustannuksella. Sitä täällä on jo muutenkin liikaa. Varallisuusveron poisto oli vanhojen puolueiden läpi äänestämä suora ja pysyvä tulonsiirto ökyrikkaiden taskuun. Samat tahot sitten puhuvat silmät kosteina köyhien puolesta, anna mun kaikki kestää. Töiden jälkeen huvi. Vermon ravit on iltapäivän kokokohta. Donna Paukussa annoin ”Untolle” pari tipsiä. Täytyy ne itsekin pelata. Tutustukaa Perussuomalaisten ehdokkaiden nettisivuihin, tapaatte mielenkiintoisia ihmisiä ja elämäntarinoita. Suosittelen tässä vaaleihin asti aina silloin tällöin joitakin sivustoja pienellä kommentilla. Palomäen Seppo saa toimia päänavaajana: www.perusseppo.fi Seppo Palomäki on hyvä ystäväni jo 1980-luvun alusta. Touhusimme SMP:n nuorissa. Seppo on ainoa Helsingin yliopiston ylioppilaskuntaan SMP:n listoilta valittu ehdokas. Sitä ennätystä ei enää kukaan voi rikkoa. Minulla oli kunnia toimia autokuskina, kun Seppo aikanaan haki Helsingistä laillistetun lääkärin paperit. Ilta ja yö olivat ikimuistoisia. Minä ajoin ja Seppo istui pelkääjän paikalla. Ei ollut maaseudun kasvatti enää ujo ja hiljainen; happoa happoa, sanoi Seppo. Olen todella iloinen, että Seppo lähti pyynnöstäni ehdolle, ”siviilissä” Seppo on psykiatrian erikoislääkäri ja töissä Seinäjoella. Ramin selän takana on monta hyvä nuorta perintöprinssiä ja prinsessaa Vaasan vaalipiirissä. Paikka tulee! —– Päivä oli loistava! Väkeä oli hyvin liikkeellä ja palaute kannustavaa. Meillä näyttää olevan hyvä veto päällä. Helsinki herää meille varmasti. Raveissa tuli pataan. Airaksinen levisi,kuten olin laskenutkin Millstone Eager oli kolmas, pari jäi puolesta metristä kiinni. Millwall voitti Brightonissa! Neil Chopper Harris pelasi koko matsin. Byfield teki maalin. Emma oli paikan päällä. Kim ja Hese lähettivät riehakkaat onnittelut. We are staying up, we are staying up. No one likes us, we dont care! Pyhälepo tulee suureen tarpeeseen. Kyllä sekin käsky on ihmistä varten, ihmiselle hyvä.
Vanhat, väsyneet puolueet sekä veltto vaaliveto
Vanhat puolueet ovat käyneet ” keskustelua ” energiapolitiikasta. Kaapin päältä-huutelun perinne on voimakas. Vanhat puolueet vouhkaavat ilmastonmuutoksesta ja ovat innoissaan, kuin vauva varpaistaan. Emme lähteneet mukaan Kokoomuksen välikysymykseen, joka oli kuin kuudennen ydinvoimalan mainosflipari. Saisivat nyt sen viidennen edes toimintaan – vuosia myöhässä! On surkuhupaisaa nähdä kuinka moni kollega on ydinvoimalan rakentamisen kannalla, mutta samalla vastustaa uraaninlouhintaa Nummi-Pusulassa, Askolassa ja Enossa. Eikö olisi rehellistä liittää ydinvoimala ja uraani yhteen? Mikä oikeus teollistuneilla mailla on ottaa uraaninsa intiaanien mailta? Seuraan ydinvoima-keskustelua kriittisenä. Tärkeintä on kotimaisen uusiutuvan energiatuotannon kasvattaminen, turve ja vesivoima esimerkiksi. Oli vilkas viikko. Töitä oli tarpeeksi. Donna Paukku -ohjelma tuli ulos ja puhelin pukkaa viestiä korvan juuressa tätäkin naputellessa. Ohjelma oli ilahduttanut monia. Hyvä on omakin fiilis. Mielenkiintoinen kokemus näytellä Timo Soinia. Veltonkin ehdokkuus on sitten pirkanmaalaisten mutusteltavana. Aamulehden verkkosivuilla on tiivis juttu, jossa lukee olennainen. Antaa Velton hoitaa harkinta rauhassa, mutta toivon Tammelan torille baskeripäistä miestä piirin vaalitaiston lähtölaukaukseen ensi lauantaille. Päälle on vielä bonuksena Yliharjun Tapsan hommaamat liput Tappara-Ilves peliin.
EU SAI KYYTIÄ
Pidin Eduskunnassa ryhmän puheenvuoron Suomen EU-puheenjohtajuuskaudesta. Olin tavallistakin kriittisemmällä mielellä liikkeellä. Laitoin puheeksi ranskalaisia viivoja ja puhe jyrkkeni matkalla puhujapönttöön. SDP:n Kimmo Kiljunen veti pohjat julistamalla EU-uskoa poppamiehen paatoksella. Kiljunen saa yleensä minulta paljon anteeksi, koska hän on myös Millwallin kannattaja – suitsutuspuhe meni nyt saldorajan yli. Kimmo on tosin vilpitön uskossaan – rakkaus todella tekee joskus sokeaksi. Toivottavasti mahdollisimman moni keskustalainen oli vastaanottimen ääressä ja kuuli pääministerin puheen. Se ei ollut siellä päinkään, mitä rivikeskustalainen ajattelee – kautta maan. Meidän todella pitää iskeä vaalitaistelussa keskustaan laajalla maakunnissa. Eivät keskustahenkiset kokoomusta tai sosialisteja lähde äänestämään, mutta perussuomalaiset voivat ja meidän tulee olla se kanava, jolla Kepua näpäytetään. Kun äänestää perussuomalaisia , niin keskustan herroilla kuulo ainakin paranee. Suomi hoiteli EU-Dinosaurusta puoli vuotta ja onnistui pitämään sen elintoimintoja yllä. EU on valuvikainen, koska se alistaa kansallisvaltiot käskyläisiksi,tämä ei minulle sovi. Sain sen taas sanotuksi. Loppupäivä meni Donna Paukun kuvauksissa. Kovaa hommaa on tuo näyttelijän työ – oli ilo seurata ammattilaisten toimintaa. Saimme mukaan ajankohtaisuutta. Tutustuin mukaviin ihmisiin. Huomenna on tuotokset kaikkien nähtävinä. Pitää ehtiä useammin teatteriin, se oli ammattilaisten foorumi. Tv-mainoskampanja on todella huomattu – Perus- suoma-lainen!
Radio, vankila ja piirikokous
Kävin aamusella Radio Yle 1:n haastattelussa. Juttu luisti ja ihmiselle hyvä kaikui kautta maan. Asiamme eteni. Lakivaliokunta ja perustuslakivaliokunta vierailivat Vantaan ja Helsingin vankiloissa. Minulle tuli täysin selväksi, että kirjesalaisuutta koskevat uudistukset menivät poskelleen. Nyt ei ole olennaista saivarrella sitä, kuka teki virheen vaan, että epäonnistuneet säädökset korjataan. Nyt tiedämme mitä alan ammattilaiset ajattelevat. Toimeksi vain. Uudenmaan lista valmistui tänään. Se on hyvä nippu ja valitettavasti moni hyvä tulokas ei mahtunut mukaan. Tällä listalla kaksi paikkaa on täysin realistinen tavoite. Kokenut ja luotettu puolueveteraani vantaalainen taksiautoilija Kalle Ylimutka puhui erityisen fiksuja. Murjaisin Eero Heinäluomalle, että tiedätkö missä olen viimeaikoina törmännyt demareihin? Kun itse kysyy ja vastaa , saa viimeisen sanan. Olen tavannut monta 35-40 mieshenkilöä, jotka sanovat olevansa Soinia äänestäviä demareita. Hullumminkin voisi olla.
Presidentillä oltava valtaa
Vanhojen puolueiden vaalijallitus on täydessä käynnissä. Presidentti on valittu vuosi sitten ja nyt ollaan jo taas presidentin kimpussa. Omana presidenttiehdokasaikanani minulle vahvistui kokemusperäinen käsitys siitä, että Suomen kansa haluaa presidentin, jolla on valtaa ja töitä. Ei presidentti ole paraateja, nauhojenleikkuuta ja kokkareita varten vaan kansan puolustamista varten sekä esimerkkinä Suomen kansalle. Mielestäni presidentin valtaoikeuksia ei pidä kaventaa. Olen saanut jo lyhyen plokiurani myötä palautetta. Pyrin kysymyksiä kommentoimaan tässä julkisesti. Erityisen aktiivisia ovat olleet Timot, joita Suomessa on paljon ja jotka kannustavat kaimaa. Palautetta voi lähettää timo.soini@eduskunta.fi Ilmastonmuutos askarruttaa monia, minuakin mietityttää. Olen kohtuullisen pyttyyntynyt siihen tapaan, jolla eri poliittiset ja etujärjestötahot käyttävät ilmastonmuutosta perusteena milloin mihinkin. Teollisuus ja järjestöt huutavat kitalaki punaisena 6. ydinvoimalaa, peruste vain on entisestä muuttunut; ennen se oli sähkönkulutuksen kasvu ja teollisuuden kilpailukyky, nyt kasvihuonepäästöt. Vihreät puhuvat ilmastonmuutoksesta, mutta eivät halua lisää vesivoimaa, ei Vuotoksen allasta, tuulimyllyjä pitäisi olla, mutta ei saaristossa, turvetta ei saa käyttää, vaikka se on hitaasti uudistuva luonnonvara ja soistamme on kuulemani mukaan hyötykäytössä 0,6 %. Selvyyden vuoksi sanon, että olen ympäristöystävällinen mies. Ydinvoimaa sekä kannatetaan että vastustetaan ympäristön vuoksi. Tällainen kansanmies menee moisesta mietteliääksi. Jätin tänään kirjallisen kysymyksen poliisien palkkauksesta työllistämistuella. Jotenkin on nurinkurista, että virkoja ei täytetä, teetetään pätkätöitä ja nyt käytetään jo työllistämistukea. Tämä pätkätöiden teettäminen on erityisen siivotonta terveydenhoitoalalla, jossa vuodesta toiseen ihmisiä pätkitetään, vaikka pysyvästä ja pystyvästä henkilökunnasta on pula. Samaa ongelmaa ilmenee pitkin julkishallintoa mm. yliopistoilla. Teollisuustyöpaikkojen ”karvakankkuiset” duunarit voisivat opettaa pätkätyöaloille tehokasta edunvalvontaa, vaikka paperi- ja metallitehtaillekin yltävät globaalitalouden kylmät tuulet. Neil ” Chopper ” Harris on palannut Millwalliin. Poika on tullut kotiin. Harris on tehnyt rakastamalleni seuralle 94 liigamaalia. Se on jaettu ennätys yhdessä Teddy Sheringhamin kanssa. Harras toiveeni on, että Harris hoitaa Millwallin maalintekoennätyksen yksinoikeudekseen pikimmiten. I ll drink for that!
Mohammed ja Timo
Mohammed on suositumpi kuin Timo iski viime viikolla ihmisten tajuntaan mm. Metrolehden otsikoinnissa. Asia uutisoitiin mm Yleisradion teksti-televisiossa, tosin Timo muutettiin Sepoksi päivän edetessä. Kermakakulle kuorrutuksen antoi Hesarin piirtäjä, Karlsson, joka oli sunnuntaipiirrokseen tavoittanut olennaisen. Olen yllättynyt, kuinka paljon huomiota ja palautetta tämä tieto syntyneille lapsille annetuista etunimistä on saanut aikaan. Sinänsä pieni uutinen pisti monen ihmisen ajatukset liikkeelle. TV-mainoksemme alkoi pyöriä tänään Huomenta Suomessa. Mainos on huomattu ja tutuksi se vielä toden totta tuleekin. Mainos on erilainen, hyväntuulinen ja tekijöidensä näköinen. Kyllä se puheenaiheeksi kelpaa, asia kun kestää. Huomenna alkaa eduskuntakauden loppurutistus. Rutistusta se on, mutten rutise. Olen viihtynyt haastavassa kansanedustajan työssä ja jatkopesti kiinnostaa. Perussuomalaiset on nyt tunnettu puolue, jolla on kunnon ohjelma. Lähden kiivaaseen vaalitaistoon levollisin mielin. En ole ensi kertaa pappia kyydissä. Tiedän, että edessä on myrskyä ja tyventä. Meillä on hyvä nippu tekemässä vaaleja. Erityisen iloinen olen, että Raimo ”konkari” Vistbacka on vielä kerran ehdolla. Hän piti puolueen pystyssä vaikeina vuosina, eikä jättänyt aukkoa tälläkään kertaa, vaikka sen jo inhimillisesti olisin hänelle suonut. Meillä ei ollut varaa jättää Raimoa reserviin. On mukava hyökätä ja puolustaa, kun tietää, että naapuripoterossa on mies, joka ei jätä kaveria. Ilmastonmuutoksesta tehdään vaaliteemaa. Kyllähän se kieltämättä outoa on, että golfia pelataan keskellä tammikuuta. Olen vielä hieman epäilevä tämän maailmanlopun julistuksen edellä, se kun sopii niin monen porukan etuihin tämä ilmastonmuutoksella elämöinti. En hingu sellaisiin vaalikeskusteluihin, jossa ehdokkaat kilpalaulavat ympäristöystävällisyydellään mahdottomia lupaillen. Lasten koulu alkoi tänään. Paluu normaaliin on tapahtunut. Ja tärkeätä se on – tavallinen elämä, jossa on rytmi ja tutut palikat. Suomalainen koulu, opetus ja kouluruoka, ovat maailman huippua. Olen siitä hyvin kiitollinen ja tyytyväinen, vaikka tyytymättömyyspuolueen puheenjohtaja olenkin. Koira se on, joka häntää heiluttaa, eikä päinvastoin.
Perjantaina 5.1.
Ensi maanantaina alkaa Perussuomalaisten tv-kampanja MTV:n Huomenta Suomessa. Tv-kampanja on puolueemme ensimmäinen ja se on mielestäni hyvä ja huomiota herättävä. Täytyy pistää kello soimaan, jotta ehtii ensi-iltaan(aamuun)mukaan. Vanhat puolueet ovat suhmuroineet ns. Jäätteenmäen pääministerikriisillä. Täyttyyhän se poliittinen julkisuus noinkin, kun ei ole mitään tähdellisempää sanottavaa. Suhmuroitsijat vanhoissa puolueissa muistelevat menneitä mieleisekseen. Ei tuolla lailla vastuullisesti Suomen kansan asioita hoideta. Laariin sataa. Joulun välipäivinä ja tällä viikolla olen yrittänyt vähän levätä. Mennyt vuosi oli rankka, eikä helpolta näytä uusikaan. Vanhana vuonna työt kyllä onnistuivat ja niitä tehtiin urakalla. Mieleen jäi onnistunut presidentinvaalikampanja ja saadut 103 492 ääntä, se murtumaton perusta, mille tulevat eduskuntavaalit rakennetaan. Kunpa Jumala antaisi puheenjohtajalle järkeä kun on antanut tämän virankin tehdä sen verran kun jaksaa. Vierailupyyntöjä on tolkuttomasti ja kalenteri täyttyy. Menemisiä on säädeltävä itse , jos sitä ei ymmärrä on hukassa. Risto Kuisma sanoi 60-vuotishaastattelussaan, että Remonttiryhmän aikaan meinasi henki mennä, tiedän täsmälleen mitä hän tarkoittaa. Perussuomalaisten kannattaa tulevissa vaaleissa erityisesti ottaa huomioon varttuneet ja keski-ikäiset naiset. Meillä on siellä kannatusta ja valtava potentiaali. Kävin tänään asiointireissulla Lippulaivassa ja sain suoraa myönteistä palautetta. Tekemisiäni politiikassa ja Espoon kaupungin asioissa seurataan tarkasti. Neljä räväkkää ja kauniisti hymyillyttä rouvaa kolmessa eri keskustelussa lupasi paitsi kannattaa myös äänestää ja pari sanoi niin jo tehneensä presidentinvaaleissa. Ei tässä paljon gallupeja tarvita kun kansan parissa liikkuu silmät ja korvat auki(gallupitkin sojottavat ylöspäin niin puolueellamme kuin sen pääministeriehdokkaallakin). Sain joululahjaksi parikymmentä jaksoa 1990-luvun alun Kova Laki poliisisarjan jaksoa DVD:nä. Joulupukki tiesi, mitä tarvitsin. Kova Laki on älykäs, ei mässäilevä, moraalinen ja oikeaa ja väärää pohtimaan pistävä sarja. Huomasin samaistuvani George Dzundzan poliisihahmon katoliseen maailmankuvaan. Maailma on monimutkainen, ei omassa (saati kirkon)totuudessa roikkuminen ole helppoa, mutta eväät kulkevat mukana ja lävähtävät pintaan aina kun eteen tulee asioita, joilla on todellista merkitystä. Ensi viikolla eduskuntatyön loppukiri alkaa. Loppusuora aukeaa ravitermein sanottuna toisesta ulkoa ja siitä on hyvä sykästä kohti hillotolppaa. Luvassa on pääministerin selvitys Suomen taakse jääneestä EU(kolhoosi)-puheenjohtajuudesta. Pidän siitä ryhmämme puheenvuoron ja ” onnittelen ” ainakin siitä, että Suomi on onnistunut pitämään EU-Dinosauruksen elintoimintoja yllä puolivuotta, jos se saavutuksesta käy. Näyttelijäntöihin olen niin ikään menossa,levollisin ja terhakoin mielin, sillä tulkittava tyyppi on minulle tuttu ja rakas.
